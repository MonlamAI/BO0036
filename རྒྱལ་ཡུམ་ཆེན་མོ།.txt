རྒྱལ་ཡུམ་ཆེན་མོ།
ཆུ་སྐྱེས་སྒྲོལ་མས་བསྒྱུར།

རྒྱལ་ཡུམ་ཆེན་མོ།
ཆུ་སྐྱེས་སྒྲོལ་མས་བསྒྱུར།
ནོར་བུ་དགའ་འཕེལ་པར་སྐྲུན་ཁང་།

རྒྱལ་ཡུམ་ཆེན་མོ།
ཆུ་སྐྱེས་སྒྲོལ་མ།
སྒྱུར་མཁན།
དཔར་ཐེངས་དང་པོ། ཕྱི་ལོ་2020
དེབ་གྲངས། 1000
© 2020 ཆུ་སྐྱེས་སྒྲོལ་མ་ལ་དབང་བ་ཡིན།པར་དབང༌།
སྒྱུར་མཁན་གྱི་ཡིག་ཐོག་ཆོག་མཆན་མེད་པར་དེབ་འདི་ཆ་ཚང་ངམ། ཆ་ཤས་གང་ཡང་
ཐབས་དང་རྣམ་པ་ཅི་རིགས་ཀྱི་སྒོ་ནས་དཔར་སྐྲུན་དང་འགྲེམས་སྤེལ་ཞུ་མི་ཆོག
ISBN:978-93-87974-67-8
©ChokeyDolma(translator)
FirstEdition2020, 1000Copiesonly
Copyright©2020ChokeyDolma
Allrightsreserved.
Noportionofthisbookmaybereproducedbyanymeanswithoutpriorwritten
permissionfromthetranslator.
PrintedatNewDelhibyNorbuGraphics

དཀར་ཆག
སྒྱུར་མཁན་གྱི་གསལ་བཤད། ...((vi)
ངའི་རྨོ་མོ་ལགས་ངོ་སྤྲོད།..…..…………... (xiv)
ཚན་པ་དང་པོ། ཞིང་པའི་བུ་མོ།
ཕྱིར་དྲན། (03)
ངའི་ཚེ་སྟོད།....... (08)
བྱིས་དུས་ཀྱི་འཚོ་བ།..... (19)
ཞིང་པའི་འཚོ་བ། (28)
ཨ་མདོའི་སྤྱི་ཚོགས། (34)
ཁྱིམ་གྱི་ཟ་མ། (37)

iv
ཆུ་སྐྱེས་སྒྲོལ་མའི་བསྐྱུར་དེབ།
སྐད་དང་ཆས་གོས། (42)
སྲོལ་རྒྱུན་གྱི་དུས་ཆེན། (48)
གདོན་འདྲེའི་གནོད་པ།... (54)
གཉེན་སྒྲིག་བྱས་པ། (62)
བུད་མེད་ཀྱི་ལས་འགན། (84)
འདས་གྲོངས་དང་མྱ་ངན། (95)
ཕྲུ་གུ་བཙའ་བ། (101)
སྤྲུལ་སྐུ་འཁྲུངས་པ། (104)
ཏཱ་ལའི་བླ་མ།.... (110)
ཚན་པ་གཉིས་པ། བྱམས་བརྩེའི་བདག་མོ།
འགྲུལ་བཞུད་རིང་མོ། (133)
ལྷ་སར་འབྱོར་བ།.།......... (142)
འཚོ་གནས་གསར་པར་ཞུགས་པ། .(146)

རྒྱལ་ཡུམ་ཆེན་མོ།
ཡ་མཚན་གྱི་ཡུལ་སྲོལ། (156)
ལྷ་སའི་ལོ་གས............... (162)
རྨོ་མོ་དང་ཡུགས་མོ།..... (167)
སྲིད་དོན་གྱི་རྩོད་རྙོག…………………… (181)
གནས་སྐོར་དུ་བསྐྱོད་པ། (192)
གུང་ཁྲན་གྱི་བཙན་འཛུལ། (198)
རྒྱ་ནག་ཏུ་གཟིགས་སྐོར། .(210)
སངས་རྒྱས་མྱང་འདས་དུས་དྲན། (233)
བཙན་བྱོལ་དུ་འབྱོར་བ།....... .(240)
རྒྱ་གར་ནང་གནས་སྡོད།…..…………… (253)
(267)མཇུག་བྱང༌།.........
སྒྱུར་མཁན་གྱི་མཇུག་གཏམ། (272)

སྒྱུར་མཁན་གྱི་གསལ་བཤད།
རྒྱལ་ཡུམ་ཆེན་མོའི་སྐུ་ཚེའི་མཛད་རྣམ་འདི་ནི། ཕྱི་ལོ་2000ལོར་ཨིན་ཡིག་
ནང་པར་སྐྲུན་གནང་འདུག གྲོང་གསེབ་ཀྱི་བུད་མེད་དཀྱུས་མ་ཞིག་གི་དགོངས
པ་བཞེས་སྟངས་དང་། གཤིས་སྤྱོད་དེ་ནི་ཡིད་དབང་འཕྲོག་པ་ཞིག་འདུག ང་རང་
ལྷ་ས་ནས་སྐྱེས་ཤིང་འཚར་ལོངས་བྱུང་བ་ཞིག་ཡིན་སྟབས། མདོ་སྨད་ཁུལ་གྱི་
བུད་མེད་ཅིག་གི་འཚར་ལོངས་དང་འགན་ཁུར། ཕྱག་ལས་གནང་སྟངས་དེ་ཚོ་
དབུས་གཙང་དང་བསྡུར་ན་མ་འདྲ་ས་མང་པོ་ཡོད་པ་དེ་ཡང་དོ་སྣང་བྱེད་ས་ཞིག་
ཆགས། དེབ་འདི་ཐེངས་ཁ་ཤས་ལ་བཀླགས་པའི་རྗེས་ལ་ད་གཟོད་བོད་སྐད་དུ་
བསྒྱུར་བའི་འདུན་པ་བྱུང་ཡང༌། བྲེལ་བ་ཆེ་བའི་ལས་དོན་མང་པོ་ཞིག་གི་ཞར་ལ་
བསྒྱུར་དགོས་འཁེལ་སྟབས། ཐོག་མར་མགོ་བཙུགས་པ་ནས་བརྩིས་ན་དུས་ཚོད
གང་འཚམ་འགོར་ཡོད།
བོད་བསྒྱུར་གྱི་ལས་ཀར་དངོས་སུ་ཞུགས་སྐབས། རང་ཉིད་དང་རོགས་པ་
ཚོར་ཞུ་སྐུལ་གྱིས་ཨིན་ཡིག་ནང་ཡོད་པའི་ལེའུ་རེ་རེ་གློག་ཀླད་ནང་བཅུག་སྟེ།

viii
ཆུ་སྐྱེས་སྒྲོལ་མའི་བསྒྱུར་དེབ།
གཞི་ནས་བོད་སྐད་དུ་བསྒྱུར་བ་ཡིན། བོད་སྐད་དུ་བསྒྱུར་སྐབས་ཚིག་དུམ་རེ་རེ་
བཞིན་ཞིབ་ཚགས་པོས་བཀླགས་ཏེ་གོ་བ་ཏག་ཏག་ཅིག་ལོན་པར་འབད། དེ་ནས་
བསྒྱུར་སྟངས་ཐད་བསམ་བློ་བཏང་སྟེ་བསྒྱུར། ཨིན་ཡིག་ནང་ཡོད་པ་དེ་གློག་ཀླད
ནང་བཅུག་པ་ནི་དཀའ་ལས་ཐོལ་བ་ཞིག་རེད་དེ། ག་དུས་ཁོམ་པ་བྱུང་ན། དེ་དུས་
གློག་ཀླད་ནང་ན་ཤན་སྦྱར་གྱི་ཚུལ་དུ་ཡོད་པར་བལྟས་ཏེ་ཡང་སྐོར་བསྐྱར་སྐོར་
གྱིས་བཟོ་བཅོས་བྱེད་པ་སོགས་ལ་སྟབས་བདེ་པོ་ཞིག་དང་། མ་ཡིག་དང་བསྡུར་
བདེ་བ་ཞིག་བྱུང་།
དེབ་འདི་དངོས་སུ་བོད་བསྒྱུར་ལ་མ་ཞུགས་གོང་། དཀའ་ངལ་མང་པོ་ཞིག་
ལ་གདོང་ལེན་བྱེད་དགོས་པའི་ཚོར་སྣང་བྱུང༌། དཔེར་ན། རྒྱལ་ཡུམ་ཆེན་མོ་མདོ་
སྨད་དུ་བཞུགས་སྐབས་ཀྱི་གནས་སྟངས་འཁོད་པའི་ལེའུ་དེ་ཚོའི་ནང་ལ། ས་ཆའི་
མིང་དང༌། བཟའ་བཏུང་གི་རིགས། དེ་བཞིན་གྱོན་ཆས་དང་རྒྱན་ཆའི་རིགས་
སོགས་ཙོང་ཁ་རང་གི་ཁ་སྐད་ཀྱི་སྒྲ་གདངས་ལྟར་བཀོད་འདུག་པ་དེ་དག་ལས་
རིགས་གཅིག་ཐོག་མའི་ཐ་སྙད་ཀྱི་ཟུར་ཆག་ནས་འགྱུར་བ་སོང་བ་དང་། ཡང་
རིགས་གཅིག་ནི་སྐབས་དེའི་ཐ་སྙད་ལའང་འགྱུར་བ་སོང་ནས་དེང་སྐབས་ཀྱི་ན་
གཞོན་ཚོར་དྲིས་ཀྱང་རྒྱུས་མེད་ཡིན་པ། ཡང་ཟས་རིགས་དང་ཉེར་སྤྲད་ཁག་ཅིག་
གི་མིང་དེ་རྒྱ་སྐད་རང་དུ་འདུག་པ་སོགས་ཀྱི་དག་ཆའི་སྐོར་ལ་སེམས་ཁྲལ་ཞིག
ཀྱང་བྱུང༌།

ix
རྒྱལ་ཡུམ་ཆེན་མོ།
ཡིན་ནའང༌། ཐོག་མར་བསྒྱུར་བའི་སྐབས་དང་བོད་འགྱུར་གྲུབ་ནས་མཐའ་
མའི་བསྐྱར་ཞིབ་ཀྱི་སྐབས་གཉིས་ལ། འབྲེལ་ཡོད་དཔེ་དེབ་མང་པོ་ཞིག་བཀླགས་
ནས་ཐ་སྙད་གཅིག་གྱུར་ཡོང་བ་དང༌། ཚིག་སྦྱོར་སྤེལ་སྟངས་གཅིག་གྱུར་ཡོང་བ་
སོགས་ལ་དོ་ནན་ཞུས་ཁུལ་ཡིན། འགྱུར་གྱི་ལས་ཀ་ནི་མ་ཡིག་ཁོ་ནར་བལྟ་བ་
མིན་པར། སྐབས་རེར་དེབ་ཐེར་གཞན་དང་གཞན་བལྟ་ཀློག་དང་སློབ་སྦྱོང་བྱེད་
དགོས་པ་ཞིག་ཀྱང་རེད་འདུག
དེབ་འདི་བོད་སྐད་དུ་བསྒྱུར་བའི་ཐོག་མཐའ་བར་གསུམ་དུ་མ་ཡིག་གི་བརྗོད་
ཚིག་བསྟར་རིམ་དེ་ག་རང་བོད་ཡིག་ནང་ཐད་སྒྱུར་དང༌། དོན་སྒྱུར་གཉིས་ཀ་རེས་
མོས་བྱས་ཏེ་བསྒྱུར་ཡོད། དཔེར་ན། དེབ་འདིའི་ཨིན་ཡིག་གི་མིང་བྱང་ལ
<<DALAI LAMA, MY SON>> <<ངའི་བུ་རྒྱལ་བ་རིན་པོ་ཆེ>>ཞེས་བཀོད་
འདུག་པ་དང༌། དེའི་གཤམ་ལ། “ཨ་མ་ཞིག་གི་ལོ་རྒྱུས་”ཞེས་བཀོད་འདུག ངས་
དོན་དེ་དག་ཚང་མ་འདུ་བར་བྱས་ཏེ་དེབ་ཀྱི་ཁ་བྱང་དེ<<རྒྱལ་ཡུམ་ཆེན་
མོ།>>ཞེས་བསྒྱུར་ཡོད།
ཕྱོགས་གཞན་ཞིག་ནས་བཤད་ན། རྒྱལ་ཡུམ་ཆེན་མོས་ཐོག་མར་བོད་སྐད་
ནང་གསུངས་ཤིང༌། རྩོམ་སྒྲིག་པས་ཨིན་ཡིག་ནང་བཀོད་པ་དེ། ཡང་བསྐྱར་བོད་
སྐད་ནང་བསྒྱུར་བའི་སྐབས་སུ་སྒྱུར་སྟངས་འདིར་རང་བཞིན་གྱིས་ཞུགས་དགོས་
པ་ལྟ་བུའང་ཆགས་སོང་།

X
ཆུ་སྐྱེས་སྒྲོལ་མའི་བསྒྱུར་དེབ།
ཡང་དཔེར་ན། ཨིན་ཡིག་ནང་ཀློག་མཁན་ཚོའི་ཆེད་ཡིན་པའི་འགྲེལ་བཤད་
དང་གསལ་བཤད་རིགས་གཅིག་དཀྱུས་མཆན་གྱི་རྣམ་པར་འདུག་པ་ད་རེས་བོད་
སྐད་དུ་བསྒྱུར་སྐབས་གཤམ་མཆན་དུ་བཀོད་ཡོད། དེ་དག་ལས་བོད་ཡིག་ཀློག་
མཁན་ལ་མེད་ཀྱང་རུང་བའི་འགྲེལ་བཤད་ཁག་ཅིག་བསྒྱུར་མེད། ཡང་། གོ་བ་
ལེན་བདེ་བ་ཡོང་ཆེད་མིང་ཚིག་འགའ་རེ་གསབ་སྣོན་ཞུས་ཡོད་པ་གུག་རྟགས[
]འདིའི་ནང་བཀོད་ཡོད། མཆན་ཡིག་གི་སྐབས་སུ་ལུང་འདྲེན་དུ་བཀོད་པའི་ཚིག་
རྣམས་ཚིག་རྟགས་“” འདིའི་ནང་བཅུག་ཡོད།
དེ་ནས་སྤྱི་ལོ་དང་ཕྱི་ལོ་གཉིས་ལས་ཕྱི་ལོ་ཞེས་བྲིས་ཡོད། དེ་ནི། “རྡ་ས་
རྩོམ་སྒྱུར་ལྷན་ཚོགས་ནས་༸གོང་ས་སྐྱབས་མགོན་ཆེན་པོར་འཆར་ཕུལ་ཕྱག་
རྟགས་རིན་པོ་ཆེའི་དགོངས་དོན། ཡུལ་དུས་བབས་བསྟུན་རྩ་འཛིན་འཆར་སྙན་
དང༌། དེབ་གཞི་ཡིག་ཁག་ཆེ་ཕྲར་རང་ལུགས་ལོ་ཁམས་ཟླ་ཚེས་རྐྱང་པས་རྒྱས་
ཕེབས་ཐུབ་མིན་གྱིས་སྤྱི་ལོ་འགོད་གནང་མཛད་མུས་འདི་དག་རྒྱལ་ས་ལྷ་ལྡན་དུ་
བསྟན་གཤེད་རྒྱ་དམར་དཔོན་དམག་འབྱོར་ཚུན་རྒྱ་སྐད་ཐད་བསྒྱུར་གྱིས་བརྗོད་
ཚུལ་སྲོལ་འཇགས་ཤིག་ལས། དེའི་སྔོན་༸གོང་ས་བཀྲིན་ཟླ་མེད་སྐུ་འཕྲེང་བཅུ་
གསུམ་པ་ཆེན་པོའི་སྐུ་དུས་སུ་ཕྱི་ལོ་ཞེས་བཀོད་གནང་མཛད་མུས་བཞིན་ད་ཕྱིན་
དེབ་གཞི་སོགས་ཡིག་ཁག་ཆེ་ཕྲ་ཚང་མར་སྤྱི་ལོའི་ཚབ་ཏུ་ཕྱི་ལོ་ཞེས་འགོད་
དགོས་རྒྱས་དཔྱད་གཏན་འབེབས་གྲུབ་པའི་སྩལ་རྒྱ་ཕེབས་པ་བཞིན་ལས་ཁུངས་
ཁག་སོགས་ཚང་མས་བཀའ་དགོངས་ལྟར་བསྒྱུར་འགོད་ཡོད་པ་ཞུ།” 1964 ཟླ་

xi
རྒྱལ་ཡུམ་ཆེན་མོ།
10ཚེས་30ཉིན་གྱི་<<བོད་མིའི་རང་དབང་>>གསར་ཤོག་ཏུ་སྤེལ་ཡོད་པ
གཞིར་བཟུང་ཡོད།
ངས་དེབ་འདི་བོད་སྐད་དུ་བསྒྱུར་སྐབས། སྤྱི་སྐད་དུ་བསྒྱུར་རྒྱུ་གཙོ་བོར་བྱས་
ཡོད། ཐ་སྙད་ཁ་ཤས་དང་ཚིག་གྲུབ་འགའ་རེ་ཁ་སྐད་དང་སྤྱི་སྐད་འདྲེས་མར་
བསྒྱུར་བའང་ཡོད། དེ་ནི་སྐབས་རེར་བརྗོད་དོན་གསལ་སྟོན་ལ་ཕན་པར་སྣང༌།
སྤྱིར་ཁ་སྐད་དང་ཡིག་སྐད་ཅེས་བརྒྱ་ཆ་བརྒྱ་ཁ་ཁར་འབྱེད་རྒྱུ་མེད། དེར་བརྟེན་
འདྲེས་མ་ཞེས་བརྗོད་ན་འགྲིག་མིན་དེ་ཡང་ཞུ་དཀའ་བ་ཞིག་རེད། ཡང་ན། བརྡ་
གསར་རྙིང་འདྲེས་མ་བྱས་ཡོད་ཟེར་དགོས་པ་འདྲ།
ཚེས་
ངས་ཧམ་པ་ཆེ་ཙམ་བྱས་པ་བརྒྱུད། དེབ་འདི་ཕྱི་ལོ་2013 ཟླ་10 17 ལ་
བོད་སྐད་ནང་ཡོངས་སུ་བསྒྱུར་ཚར་བར་དགའ་བ་འཕེལ། རང་ཉིད་ལ་མཚོན་ན་
ཤེས་ཚད་དང་འགྱུར་གྱི་ཉམས་མྱོང་དམན་པའི་དབང་གིས། མ་ཡིག་གི་གོ་བ་མ་
ལོན་པ་དང་། གོ་བ་ལོན་དང་མ་ལོན་བར་ནས་བོད་སྐད་ནང་ཇི་མ་ཇི་བཞིན་ཕབ་མ་
ཐུབ་པའང་ཡོད་ངེས། དེར་བརྟེན་རྒྱ་ཆེའི་ཀློག་མཁན་རྣམ་པར་དགོངས་སེལ་ཞུ།
མཁྱེན་ལྡན་རྣམ་པས་དགོངས་འཆར་གནང་རོགས།
ངས་དེབ་འདི་བོད་སྐད་ནང་བསྒྱུར་བ་དང་དཔར་སྐྲུན་གྱི་བདག་དབང་ཞུས་
པ་ནི་གོ་རིམ་ཁྱད་མཚར་པོ་ཞིག་ཡིན། ངས་དཔར་དབང་དང་བཅས་པ་ཞུ་དུས་ནི་
དེབ་འདི་མ་བསྒྱུར་སྔོན་ལ་མ་ཡིན་པར་བསྒྱུར་ཚར་བའི་རྗེས་ལ་ཞུས། གང་ལྟར་
མཐའ་མ་དེར་པར་དབང་ཐོབ་མ་བྱུང༌། དེ་ནི་ཕྱི་ལོ་2013 ལོ་རེད། དེར་བློ་ཕམ་

xii
ཆུ་སྐྱེས་སྒྲོལ་མའི་བསྒྱུར་དེབ།
ཅུང་བྱུང་བ་དང་བཅས་ད་བར་ལྷག་པར་གྱུར། 2018 ལོའི་ལོ་སྨད་ཙམ་ལ། མཁྱེན་
དཔྱོད་ཡངས་པ་རྒན་ཤེས་རབ་དར་རྒྱས་ལགས་ཀྱིས་མཁས་གྲུབ་དོན་གྲུབ་དང་
གླེང་མོལ་ཞིག་གི་སྐབས་ལ། ད་ལྟའི་བོད་འགྱུར་འདིའི་སྐོར་གསལ་འདེབས་གླེང་
མོལ་བྱུང་འདུག དེ་ནས་ཁོང་གིས་ང་ཚོའི་བར་འབྲེལ་བ་བསྐྱར་མཐུད་གནང་
ཞིང༌། མཐའ་དོན་དུ་བསྟན་འཛིན་མཁས་གྲུབ་ལགས་ནས་པར་དབང་ཞུ་དོད་དུ་ཨ་
སྒོར་ལྔ་བརྒྱ་དགོས་གསུང་བ་ཆེད་འབུལ་ཞུས་ཏེ་པར་དབང་ཐོབ་པ་བྱས།
འགྱུར་འདི་ལ་པར་སྐྲུན་བདག་དབང་མ་ཐོབ་པའི་སྐབས་དེར། ད་ལྟའི་འགྱུར་
འདི་གཞི་ལ་བཞག་ནས་རྒྱལ་ཡུམ་ཆེན་མོའི་སྐུ་ཚེའི་སྐོར་གྱི་དེབ་ཅིག་གསར་
འབྲིའམ་རྩོམ་སྒྲིག་བྱ་འདུན་བྱུང༌། དེར་གྲ་སྒྲིག་ཆེད་འབྲེལ་ཡོད་དཔེ་དེབ་དང་ཡིག་
ཚགས་མང་པོ་ཞིག་བཀླགས་ནས་དཔྱད་གཞིའི་རྒྱུ་ཆ་མང་པོ་གསོག་ཉར་བྱས་པ་
དེ་དག་ད་རེས་འདིར་གནད་འགག་ཏུ་མཐོང་མཚམས་རྣམས་སུ་ཨང་གྲངས་
བཀོད་ནས་གཤམ་མཆན་གྱི་རྣམ་པས་སྤེལ་ཡོད།
དེ་ཡང་༸ གོང་ས་མཆོག་གི་རང་རྣམ<<ངོས་ཀྱི་ཡུལ་དང་ངོས་ཀྱི་མི་མང་
>>ཡབ་གཞིས་དྲུང་ཡིག་ལྷ་མོ་ཚེ་རིང་གིས་བརྩམས་པ་<<བཙན་རྒོལ་རྒྱལ་སྐྱོབ་
>>དེབ་ཕྲེང་དང་པོར་གསལ་བ་སྐུའི་གཅེན་པོ་རྒྱལ་ལོ་དོན་གྲུབ་མཆོག་གི་སྐོར།
མདོ་སྨད་པ་ཡོན་ཏན་རྒྱ་མཚོས་བརྩམས་པ་<<སྟག་མཚེར་རིན་པོ་ཆེའི་རྣམ་
ཐར།>> གཞན་ཡང་། ཁེ་སྨད་ཛ་སག་བསོད་ནམས་དབང་འདུས་མཆོག་གིས་ཕྱི་
ལོ་1968 ལོར་བརྩམས་པ་<<ལྷར་བཅས་འགྲོ་བའི་འདྲེན་མཆོག་༸ གོང་ས་

xiii
རྒྱལ་ཡུམ་ཆེན་མོ།
༸ྋསྐྱབས་མགོན་རྒྱལ་དབང་སྐུ་ཕྲེང་བཅུ་བཞི་པ་བསྟན་འཛིན་རྒྱ་མཚོ་ཆེན་པོ་
མཆོག་ཐོག་མར་རྩད་གཅོད་ངོས་འཛིན་གདན་ཞུ་ཇི་ལྟར་ཞུས་སྐོར་རང་མྱོང་མ་
བཅོས་ལྷུག་པོར་བཀོད་པའི་བདེན་གཏམ་རྣ་བའི་བདུད་རྩི།>> སྟག་ལྷ་ཕུན་
ཚོགས་བཀྲ་ཤིས་ཀྱིས་བརྩམས་པ་<<མི་ཚེའི་བྱུང་བ་བརྗོད་པ།>>ནོར་གླིང་བོད་
ཀྱི་རིག་གཞུང་གཅེས་སྐྱོང་ཁང་གིས་རྩོམ་སྒྲིག་བྱས་པ<<མཛད་རྣམ་གསེར་གྱི་
ཡང་སྙིང་>> དང་<<མཛད་རྣམ་རྒྱ་ཆེན་སྙིང་རྗེའི་རོལ་མཚོ་>> བོད་རང་སྐྱོང་
ལྗོངས་ཆབ་སྲིད་གྲོས་ཚོགས་རིག་གནས་ལོ་རྒྱུས་རྒྱུ་ཆ་ཨུ་ཡོན་ལྷན་ཁང་གིས་
རྩོམ་སྒྲིག་བྱས་པ་<<བོད་ཀྱི་ལོ་རྒྱུས་རིག་གནས་ལོ་རྒྱུས་དཔྱད་གཞིའི་རྒྱུ་ཆ་
བདམས་བསྒྲིགས་>> ཨིན་གཞུང་འབྲས་སྤྱི་བློན་ཆེན་Sir Basil Gould, CMG,
CIE,C. M. G.,C. I. E.འབི་སིལ་འགུ་ལོཊ་སིའི་ཨེམ་འཇིའི་སིའི་ཨ་ཡི་ཨིའི་
ནས་ཨིན་ཡིག་ནང་བརྩམས་ཤིང་། ར་ཎི་ཆོས་ཉིད་རྡོ་རྗེ་དང༌། ལྕང་ཅན་གུང་
བསོད་ནམས་རྒྱལ་པོ་གཉིས་ནས་བོད་སྐད་དུ་བསྒྱུར་བ་<<ལྷར་བཅས་སྲིད་ཞིའི་
གཙུག་རྒྱན་གོང་ས་རྒྱལ་དབང་སྐུ་ཕྲེང་བཅུ་བཞི་པ་ཆེན་པོ་ངོས་འཛིན་ཞུས་ཚུལ་
དང༌། གསེར་ཁྲིར་མངའ་གསོལ་སོགས་མདོ་ཙམ་བཀོད་པ་བཞུགས་སོ།།>>
ཞེས་པ་སོགས་ལས་ཁོལ་ཕྱུང་གིས་གསོག་ཉར་བྱས་ཡོད་པའི་དཔྱད་གཞིའི་རྒྱུ་ཆ་
འདི་ཚོ་རྦད་དེ་བེད་མེད་དུ་མི་འགྱུར་བའི་ཆེད་དུའང་ཡིན། ང་རང་ལ་གསར་རྩོམ་
དང་རྩོམ་སྒྲིག་གི་འཆར་སྣང་གང་ཡོད་པ་ལས་བརྒྱ་ཆ་ངེས་ཅན་ཞིག་ད་རེས་
མཆན་བུའི་ལམ་ནས་ལྷན་ཐབས་སུ་སྤེལ་ཡོད།

xiv
ཆུ་སྐྱེས་སྒྲོལ་མའི་བསྐྱུར་དེབ།
ངས་འགྱུར་འདིའི་སྒྱུར་གཞིར་བཟུང་བའི་དེབ་ནི། སྙན་གྲགས་ཅན་གྱི་པར་
ཁང་(Penguin Putnam Inc)ཡི་ཡན་ལག་(Viking Arkana)ཡིས་ཕྱི་ལོ་2000
ལོར་ཐོག་མར་དཔར་སྐྲུན་གནང་བའི་དེབ་དེ་ཡིན། བོད་འགྱུར་གྱི་ཚིག་དོན་ཐད་ན
འགལ་འཛོལ་བྱུང་ཡོད་ཚེ་མ་ཡིག་ཨིན་དེབ་ལ་རྩ་འཛིན་གནང་རོགས་ཞེས་དྲན་
སྐུལ་ཞུ་བ་ཡིན།
ཕྱི་ལོ་2019 ཟླ་7 ཚེས་7ཉིན། ཆུ་སྐྱེས་སྒྲོལ་མས།

ངའི་རྨོ་མོ་ལགས་ངོ་སྤྲོད།
མཁས་གྲུབ་དོན་གྲུབ།
ང་རང་ལོ་ན་བདུན་གྱི་སྐབས་ནས་མགོ་བཙུགས་ཏེ་རྨོ་མོ་ལགས་ཀྱི་སྐོར་
དྲན་སོས་ཀྱི་འདུག དེ་ནི་ཕྱི་ལོ་1959 ལོ་རེད། དེ་དུས་ང་རང་ཨེ་སི་ཊསཇོ་སིབ་
མཐོ་སློབ་(st.joseph's college)ལ་སློབ་སྦྱོང་བྱེད་བཞིན་ཡོད། སློབ་གྲྭ་དེ་ནི་རྡོ་
རྗེ་གླིང་དུ་ཡོད་པའི་ཡེ་ཤུའི་སློབ་གྲྭ་ཞིག་རེད།
ཉིན་ཞིག སློབ་སྤྱི་མཆོག་གིས་ང་ཡིག་ཚང་དུ་སྐད་བཏང་ནས་བརྗོད་དོན།
“གཞོན་པ། དེ་རིང་ནི་ལོ་རྒྱུས་ཀྱི་ཉིན་མོ་ཞིག་རེད། ཁྱེད་རང་གི་ཕ་མ་གཉིས་པོས་
ཁྱེད་རང་ནང་ལ་ལོག་དགོས་པ་དང་། ༸གོང་ས་མཆོག་བཙན་བྱོལ་དུ་ཕེབས་ཀྱི་
ཡོད་སྟབས། ཤི་རི་གུ་རིའི་མེ་འཁོར་འབབ་ཚིགས་ཀྱི་ཉེ་འགྲམ་དུ་ྋ༸གོང་ས

xvi
ཆུ་སྐྱེས་སྒྲོལ་མའི་བསྐྱུར་དེབ།
མཆོག་ཕེབས་བསུ་ཞུ་བར་འགྲོ་དགོས།” གསུང་གི་འདུག་ཅེས་གསུངས། ངས་ང་
ཚོའི་ཁྱིམ་ཚང་ནི་དམིགས་བསལ་བ་ཞིག་ཡིན་པ་དེ་དུས་གཞི་ནས་ཤེས་བྱུང་།
ང་ཚོ་མེ་འཁོར་འབབ་ཚིགས་སུ་འབྱོར་མ་ཐག་ཕེབས་བསུ་ཞུ་མི་མང་པོའི་
དཀྱིལ་ནས་མདུན་ལ་ཕྱིན་པ་ཡིན། དེ་རྗེས་ངས་ང་རང་ལ་དམིགས་བསལ་གྱི་
འགན་ཞིག་ཡོད་པ་ཚོར་བྱུང་། གང་ཡིན་ཟེར་ན། ངའི་ཨ་ཞང་ལགས་ནི་མི་ཚང་
མས་བརྩི་བཀུར་བྱེད་ས་ཞིག་དང༌། ངའི་རྨོ་མོ་ལགས་ནི་མི་ཚང་མས་“རྒྱལ་ཡུམ་
ཆེན་མོ་”ཞེས་འབོད་ས་ཞིག་རེད།
[༸ གོང་ས་མཆོག]རྒྱ་གར་དུ་ཕེབས་རྗེས། རྨོ་མོ་ལགས་མ་སུ་རི་ལ་༸ གོང་
ས་མཆོག་དང་ལྷན་དུ་བཞུགས་པ་རེད། དེ་ནས་རྨོ་མོ་ལགས་རྡོ་རྗེ་གླིང་དུ་ཕེབས་
ནས་ང་ཚོའི་མཉམ་དུ་བཞུགས། ཁོང་དེར་ཕེབས་དགོས་དོན་ཡང་ཁོང་རང་གི་ཕྲུ་
གུ་དང་ཚ་བོ་ཚ་མོ་རྣམས་ལ་ལམ་སྟོན་བྱེད་པའི་ཆེད་དུ་རེད། དམག་འཁྲུག་དང་
དཀའ་ལས། ནད་ཡམས་དང་གོད་ཆག་མང་པོ་ཞིག་དང༌། ཆབ་སྲིད་ཀྱི་ཡོ་འཁྱོམ་
མང་པོ་ཞིག་བྱུང་ནའང༌། རྨོ་མོ་ལགས་ནི་ད་དུང་རྡོ་རིང་བཞིན་དུ་ཀྲོང་ངེར
འགྱིངས་ཡོད་ལ་མི་ཚང་འདིའི་བདག་པོའང་ཡིན། ག་དུས་ཡིན་ནའང་རྨོ་མོ་
ལགས་ཀྱི་གཤིས་ཀ་ནི་བྱམས་བརྩེའི་རང་བཞིན་དུ་གནས་པ་ཞིག་རེད།
རྨོ་མོ་ལགས་ཀྱི་གཤིས་ཀ་དང་ཀུན་སྤྱོད་ནི་ཧ་ཅང་ཞི་དུལ་ཅན་ཞིག་ཡིན་
ནའང༌། ཚ་བོ་ཚ་མོ་རྣམས་དང་མཇལ་འཛོམས་གནང་རྒྱུ་དེར་བྲེལ་བ་གནང་
མཁན་ཞིག་འདུག ང་ཚོར་ཟ་མ་དུས་ཐོག་ཏུ་བཟའ་རུ་འཇུག་པ་དང་། དེ་ནི་རང་གི་

xvii
རྒྱལ་ཡུམ་ཆེན་མོ།
ཡུམ་ཆེན་གྱི་[རྒྱལ་ཡུམ་ཆེན་མོའི་ཨ་མ་]དྲུང་ནས་སྦྱངས་པ་ཡིན་འདུག ང་ཚོ་ཚང་
མས་རྨོ་མོ་ལགས་ཀྱི་སྐུ་མདུན་ནས་ཟ་མ་བཟོ་སྟངས་སྦྱངས་པ་ཡིན། ཁོང་གིས་
ནམ་རྒྱུན་༸གོང་ས་མཆོག་ལ་ཞལ་ལག་དང་བཞེས་བག་བཟོ་གནང་གི་རེད། ལྷག་
པར་དུ་ཁོང་གིས་དབུས་ཕྱོགས་ནས་ཡིན་པའི་མི་འགའ་ཤས་ལ་ཨ་མདོའི་ཟ་མ་
བཟོ་སྟངས་བསླབས་གནང་སོང་། དེང་སང་ཡིན་ན་ཡང་། ྋགོང་ས་མཆོག་གིས་
ཆུང་དུས་རྨོ་མོ་ལགས་ཀྱིས་བཟོས་གནང་བའི་ཟ་མ་དང་གཅིག་པ་བཞེས་གནང་
གི་ཡོད།
རྨོ་མོ་ལགས་ནི་དུས་ཆེན་ཁག་དང་མཛད་སྒོ་ཁག་གོ་སྒྲིག་གནང་མཁན་ཡང་
ཡིན། ལོ་གསར་སྐབས་སུ་གྱོན་གོས་གསར་པ་གྱོན་རྒྱུ་ནི་འགྲོ་སྟངས་ཤིག་ཡིན།
ང་ཆུང་དུས་རྨོ་མོ་ལགས་ཀྱིས་བསྐུར་བའི་གོས་ཆེན་གྱི་ཕྱུ་པ་གྱོན་རྒྱུར་ཧ་ཅང་
དགའ་པོ་ཡོད། འོན་ཀྱང་། ཕྱི་ལོ་1959 ལོའི་རྗེས་ལ་བོད་པ་མང་པོ་རྒྱ་གར་ནང་
བཙན་བྱོལ་དུ་འབྱོར་བ་དང་། དཔལ་འབྱོར་གྱི་ཆ་རྐྱེན་ཡག་པོ་མེད་སྟབས། རྨོ་མོ་
ལགས་ཀྱིས་ང་ཚོར་ལོ་གསར་ལ་ཕྱུ་པ་གསར་པ་ཡག་པོ་དེ་ཚོ་གྱོན་མ་བཅུག་པར་
གྱོན་ཆས་གསར་པ་འགྲིག་ཙམ་ཞིག་གྱོན་ནས་མི་གཞན་དང་མཐུན་པ་བྱེད་དགོས་
ཞེས་གསུང་གི་ཡོད།
ངའི་སྤོ་བོ་ལགས་གྲོངས་རྗེས་ངའི་པ་ལགས་རྒྱ་ལོ་དོན་གྲུབ་ཀྱིས་ང་ཚོའི་ནང་
གི་འགན་འཁུར་བ་རེད། ཁོང་ནི་༸གོང་ས་མཆོག་རྒྱ་གར་ལ་ཆིབས་བསྒྱུར་གནང་
སྐབས་གོ་སྒྲིག་གནང་མཁན་གཙོ་བོ་དེ་ཡིན། རྨོ་མོ་ལགས་ཀྱིས་ང་ལ། ངའི་པ་

xviii
ཆུ་སྐྱེས་སྒྲོལ་མའི་བསྒྱུར་དེབ།
ལགས་ཀྱི་རྗེས་ལ་ཁྱིམ་དེ་ངས་སྐྱོང་དགོས་པའི་སྐོར་དང་། ཁོང་གིས་ང་ལ་འགན་
ཁུར་དགོས་པའི་སེམས་ཤུགས་སྤར་གནང་བྱུང་། ངས་ཀྱང་ངའི་ཕྲུ་གུར་དེ་ལྟར་
བཤད་ཀྱི་ཡོད། འདི་ནི་འགྲོ་སྟངས་ཤིག་དང་ལམ་སྲོལ་ཞིག་རེད། ཁྱིམ་ཚང་ཞིག་
འགན་ཁུར་བྱེད་རྒྱུ་ནི་འགན་ཆེན་པོ་ཞིག་ཏུ་མི་མཐོང་ན་ཡང་། ངའི་བསམ་པར་
དེས་མི་ཞིག་བརྟན་པོ་དང་ཡག་པོ་ཡོང་བར་ཏན་ཏན་ཕན་གྱི་འདུག
རྨོ་མོ་ལགས་ཀྱིས་རང་གི་ཁྱིམ་ཚང་ལ་བྱམས་བརྩེ་གནང་སྟངས་དེར། རང་
བཞིན་གྱིས་མི་གཞན་པ་ཚོས་ཀྱང་མིག་དཔེར་བལྟས་ཏེ་དེ་ལྟར་བྱེད་ཀྱི་འདུག
དཔེར་ན། རྨོ་མོ་ལགས་ཀྱིས་སྒེའུ་ཁུང་ནས་ཕྱི་རོལ་གྱི་ལམ་ཁ་ན་གྲོགས་པོ་
གྲོགས་མོ། གཞུང་ཞབས་དང་མི་དཀྱུས་མ། དབུལ་ཕོངས་བ་བཅས་སུ་ཞིག་འགྲོ་
བ་མཐོང་ན། ལམ་སང་ཁོང་ཚོ་ནང་ལ་ཡར་སྐད་བཏང་སྟེ་དཀའ་ངལ་གང་ཡོད་
མེད་བཀའ་འདྲི་གནང་གི་རེད། ཕལ་ཆེ་བས་དངུལ་མེད་པའི་སྐོར་བཤད་སྐབས།
རྨོ་མོ་ལགས་ཀྱིས་དེ་མ་ཐག་དུ་ཁོང་ཚོའི་ལག་པར་དངུལ་འགའ་བཞག་གནང་གི་
ཡོད་པ་དེ་ནི་འཆར་ཅན་གྱི་གནང་སྟངས་ཤིག་རེད།
ཞོགས་པ་རྟག་པར་མི་མང་པོ་ང་ཚོའི་ནང་གི་སྒོ་ཁར་ཟ་མ་སློང་བར་ཡོང་གི་
རེད། ང་ཚོས་སྣོད་ཆེན་པོ་ཞིག་གི་ནང་དུ་འབྲས་དང་། སྣོད་གཞན་ཞིག་གི་ནང་དུ་
གྲོ་ཕྱེ་གྲ་སྒྲིག་བྱས་ནས་མི་རེར་དཀར་ཡོལ་གང་རེ་སྤྲོད་ཀྱི་ཡོད། སྔ་མོའི་དུས་དེར་
རྒྱ་གར་ནང་ལྟོ་གོས་ཧ་ཅང་དཀའ་ལས་ཁག་པོ་ཡོད་པས་རྨོ་མོ་ལགས་ཀྱིས་རང་
གི་ནུས་ཤུགས་གང་ཡོད་བཏོན་ནས་མི་གཞན་ལ་ཕྱག་རོགས་གནང་སོང་།

xix
རྒྱལ་ཡུམ་ཆེན་མོ།
ཨ་རིའི་གཞུང་ཞབས་ཤིག་ང་ཚོའི་ནང་གི་ཕར་ཕྱོགས་ལ་སྡོད་ཀྱི་ཡོད། ཕྱི་ལོ་
1979 ལོར་ཨ་རིའི་ནང་ནས་ཁོང་དང་སླར་ཡང་ཐུག་འཕྲད་བྱུང་། དེ་དུས་ཁོང་གིས་
ངའི་རྨོ་མོ་ལགས་ཀྱི་སྐོར་གསུང་གི་འདུག ཁོང་གི་བཟའ་ཟླར་ཕྲུ་གུ་དང་པོ་སྐྱེ་དུས་
རྨོ་མོ་ལགས་ཀྱིས་བྱ་ཤའི་ཤ་ཁུ་བསྐོལ་ནས་བསྐུར་གནང་བའི་སྐོར་ཡང་གསུང་
བྱུང་། ཕྲུ་གུ་སྐྱེས་ནས་ཟླ་བ་གཅིག་གི་རིང་ལ་སོ་སོའི་འཕྲོད་བསྟེན་ཡག་པོ་ཉར་རྒྱུ
ནི་ཤིན་ཏུ་གལ་ཆེན་པོ་རེད། གཞུང་ཞབས་ཨ་རི་བ་དེས་རྨོ་མོ་ལགས་ཀྱིས་ཕྱི་མི་
ཞིག་ལ་བཅངས་པའི་བྱམས་བརྩེ་དེ་ད་དུང་ཡང་དྲན་གསོ་བྱེད་ཀྱིན་འདུག
མི་ཚང་མས་ངའི་རྨོ་མོ་ལགས་ལ་གུས་བཀུར་བྱེད། གང་ཡིན་ཟེར་ན། ཁོང་
གིས་རང་ཉིད་ནི་གཞན་ལས་མཐོ་བ་དང༌། གཞན་པ་དེ་རང་ཉིད་ལས་དམའ་བར་
ངོས་འཛིན་མི་གནང་བར། མི་སུ་ཞིག་དང་འཕྲད་ཀྱང་ཐུགས་སྣང་ཆེན་པོའི་ངང་
བཀའ་མོལ་གནང་མཁན་ཞིག་ཡིན། དེར་བརྟེན། ཐ་ན་ནང་ལ་ལས་ཀ་བྱེད་མཁན་
ཚོས་ཀྱང་ཁོང་ལ་ཧ་ཅང་དགའ་པོ་གནང་གི་རེད། ལས་ཀ་བྱེད་མཁན་ཚོར་གཤེ་
གཤེ་གཏོང་མཁན་དེ་འདྲ་མིན་པར། ཁོང་ཚོའི་མཉམ་དུ་ལས་ཀ་བྱས་ནས་བྱེད་
སྟངས་བསླབ་གནང་མཁན་ཞིག་ཡོད།
རྨོ་མོ་ལགས་ནི་ཆོས་ལ་དད་པ་ཆེན་པོ་ཡོད་པ་མ་ཟད་ཞོགས་པ་ཡར་
བཞེངས་པའི་ལས་ཀ་དང་པོར་ཁ་ཏོན་འདོན་གནང་བ་དང༌། དེ་ནས་ཁྱིམ་ལྷ་
གསོལ་གནང་གི་རེད། ཁོང་གིས་ང་ཚོར་ནང་ཆོས་ཀྱི་སྐོར་བསླབ་གནང་གི་རེད།
ངས་ཉ་ཞིག་གསོ་ཉར་བྱས་ཡོད་པ་དེར་འབུ་དམར་གསོན་པོ་སྤྲོད་ཀྱི་ཡོད། རྨོ་མོ་

XX
ཆུ་སྐྱེས་སྒྲོལ་མའི་བསྒྱུར་དེབ།
ལགས་ཀྱིས་དེ་མཐོང་མ་ཐག སེམས་ཅན་གཅིག་ལ་སེམས་ཅན་གཞན་ཞིག་ཟ་རུ་
འཇུག་པ་ནི་ཧ་ཅང་སྡུག་ཅག་རེད་ཅེས་བཀའ་བཀྱོན་བཏང་གནང་བ་དེས་ང་ལ་
བག་ཆགས་བཟང་པོ་ཞིག་བཞག་བྱུང་། ཉིན་དེ་ནས་བཟུང་ང་ཚོས་ཉ་ལ་སྐམ་༴ཟས་
རིགས་སྤྲད་ནས་འབུ་དམར་སྤྲོད་རྒྱུ་མཚམས་བཞག་པ་ཡིན།
རྨོ་མོ་ལགས་ནི་ཉ་ལ་དགའ་པོ་ཡོད། ང་ཚོས་མཉམ་དུ་ཉ་ལ་བལྟས་ནས་དེ་
ཚོར་མིང་འདོགས་ཀྱི་ཡོད། རྨོ་མོ་ལགས་ཀྱིས་ཉ་དེ་ཚོའི་གཟུགས་པོའི་ཁྱད་ཆོས་
དང་གཤིས་ཀའི་ཁྱད་པར་ལ་དཔག་ནས་ནུས་པ་མ་འདྲ་བ་ངོ་སྤྲོད་གནང་གི་ཡོད།
དེ་དཔེ་མཚོན་དུ་བཀོད་ནས་ང་ཚོར་སོ་སོའི་མི་ཚེའི་རིན་ཐང་ཧ་གོ་བ་བྱེད་དགོས་
གསུང་གི་རེད།
ཕྱི་ཟླ་གསུམ་པ་ནས་བཅུ་གཅིག་བར་ང་ཚོ་གཏན་སློབ་ལ་འགྲོ་དགོས། དེ་
རྗེས་དགུན་ཁའི་གུང་གསེང་རིང་ནང་མི་ཚང་མ་ཀ་ལི་ཀ་ཏ་ལ་མཉམ་དུ་འགྲོ་ཡི་
ཡོད། རྨོ་མོ་ལགས་དགུང་ལོ་དྲུག་ཅུ་རྩ་གྲངས་ཡིན་ནའང་ཧ་ཅང་གུ་ཡངས་པོ་དང་
ཐུགས་སྤྲོ་པོ་ཡོད་མཁན་ཞིག་ཡིན། ཁོང་གིས་ང་ཚོ་གླིང་ཁ་ཁག་ལ་འཁྲིད་གནང་
གི་ཡོད་པ་དང་ལམ་བར་ནས་རྒྱ་གར་གྱི་རྔན་པ་དེ་འདྲ་གནང་གི་ཡོད། ཁོང་གློག་
བརྙན་ལ་གཟིགས་རྒྱུར་དགའ་པོ་ཡོད་པས་ང་ཚོ་མཉམ་དུ་འཁྲིད་གནང་གི་ཡོད།
རྨོ་མོ་ལགས་དམིགས་བསལ་རྒྱ་གར་གློག་བརྙན་ལ་དགའ་པོ་ཡོད་པ་མ་ཟད་
གཞས་མང་པོ་ཡོད་པ་དང་སེམས་སྐྱོ་བའི་གློག་བརྙན་ལ་མཉེས་པོ་ཡོད། རྒྱ་གར་
སྐད་གོ་ཡི་མེད་ནའང་དགའ་སྣང་ཆེན་པོས་གློག་བརྙན་ལ་གཟིགས་གནང་གི་རེད།

xxi
རྒྱལ་ཡུམ་ཆེན་མོ།
རྨོ་མོ་ལགས་སྒྲུང་སྙན་པོ་གསུང་མཁན་ཞིག་ཡིན། ཁོང་གིས་ཐེའུ་རིང་གིས་མི་
ཚང་ཆེན་པོའི་ནང་ནས་བག་ལེབ་བརྐུས་ཏེ་མི་ཚང་སྐྱོ་བོ་དེ་ཚོར་སྤྲོད་ཀྱི་ཡོད་པའི་
སྒྲུང་གསུང་ནས་ང་ཚོར་ཞེད་སྣང་སློང་གནང་གི་རེད། རྨོ་མོ་རང་གི་བུ་ནོར་བུ་
[ལྷག་མཚེར་རིན་པོ་ཆེ་ཐུབ་བསྟན་འཇིགས་མེད་ནོར་བུ]ཨ་རིའི་ཨིན་ཌི་ཡ་ན་མཐོ་
སློབ་ཏུ་ཡོད་པའི་སྐབས་ལ། བུ་ནོར་བུ་ལ་ཐུག་པར་ཕེབས་ཀྱི་ཡོད་པ་དང་། དེ་རུ་
མཚན་གུང་ཡོལ་ནའང་ལྟད་མོ་བལྟས་ནས་བཞུགས་ཀྱི་ཡོད་འདུག
ང་དང་ངའི་གཅུང་པོ་གཉིས་ག་དུས་རྩོད་པ་ཤོར་བ་ཡིན་ན། དེ་དུས་རྨོ་མོ་
ལགས་ཕེབས་ནས་སུས་ནོར་ཡོད་མེད་ཐག་བཅད་གནང་གི་རེད། ངེད་གཉིས་
ཀྱིས་རྨོ་མོ་ལགས་ཀྱིས་ཐུགས་ཐག་བཅད་གནང་བ་དེར་བརྩི་བཀུར་ཞུ་ཡི་ཡོད།
གང་ཡིན་ཟེར་ན། ཁོང་གིས་དུས་རྒྱུན་ཕྱོགས་ཞེན་མེད་པར་རྙོག་དྲ་རྣམས་ཐག་
གཅོད་ཡག་པོ་གནང་གི་རེད།
རྨོ་མོ་ལགས་ཀྱིས་ཅ་དངོས་ཚང་མ་ཆ་སྒམ་ཞིག་གི་ནང་ལ་བཞག་སྟེ། དེ་
རྣམས་ཧ་ཅང་གཙང་མར་ཉར་གནང་གི་འདུག ཆ་སྒམ་དེའི་ནང་ང་ཚོ་ཚ་བོ་ཚ་མོ་
ཚོར་སྤྲད་རྒྱུའི་རྔན་པ་དང་མངར་ཟས་རིགས་ཡོད། ག་དུས་ཡིན་ནའང༌། ང་ཚོར་
རྔན་པ་དགོས་དུས། ཁོང་ལ་ཞུས་ན་ཁོང་གིས་ལམ་སང་སྤྲད་གནང་གི་རེད། གང་
ཡིན་ཟེར་ན། རྨོ་མོ་ལགས་ནི་དུས་རྒྱུན་རང་ལ་ཡོད་པ་རྣམས་གཞན་ལ་སྤྲོད་པའི་
གྲ་སྒྲིག་ཡོད་མཁན་ཞིག་དང་དེ་ལྟར་གནང་མཁན་ཞིག་ཀྱང་རེད།

xxii
ཆུ་སྐྱེས་སྒྲོལ་མའི་བསྒྱུར་དེབ།
ང་ནམ་རྒྱུན་རྨོ་མོ་ལགས་ཀྱི་ལུས་སྟོབས་དང་སྙིང་སྟོབས་ལ་ཡིད་སྨོན་ཤོར་
གྱི་ཡོད། ང་ཚོས་ཞིང་ཁའི་ཟུར་ལ་ཁང་པ་གསར་པ་ཞིག་བརྒྱབ། ཉིན་ཞིག རྨོ་མོ་
ལགས་སྐས་འཛེགས་ཀྱི་སྐས་རྐང་བཅུ་ཙམ་ནས་མར་ཟགས། ང་ཚོ་ལམ་སེང་ཕྱི་
ལ་ཐོན་ནས་གང་བྱས་ཡོད་མེད་བལྟས། དེ་དུས་རྨོ་མོ་ལགས་ས་ལ་འགྱེལ་འདུག
ཁོང་དགུང་ལོ་མཐོ་པོ་ཡིན་སྟབས་སྒལ་པ་ལ་རྨས་སྐྱོན་ཅུང་ཙམ་ཕོག་འདུགའོན་
ཀྱང་། ཡུད་ཙམ་གྱི་རྗེས་ལ་ཁོང་ཡར་བཞེངས་ནས། ང་ལ་སྐྱོན་མི་འདུག ཅེས་
གསུང་བྱུང་། རྨོ་མོ་ལགས་ལ་ན་ཟུག་ཡོད་ཀྱང་ལུས་པོ་ཐང་པོ་ནང་བཞིན་
བཞུགས་གནང་སོང་། རྨོ་མོ་ལགས་ཀྱི་ཕྲུ་གུ་མང་པོ་ཆུང་དུས་ནས་གྲོངས་པ་
རེད། འོན་ཀྱང༌། ཁོང་གིས་དཀའ་ངལ་བྱུང་རིམ་དེ་དག་བཟོད་བསྲན་གནང་ཡོད།
རྨོ་མོ་ལགས་ཀྱི་མི་ཚེའི་དུས་ཡུན་མང་ཆེ་བ་ལས་ཀ་བྱས་ནས་རྫོགས་ཡོད་
པ་དང་། ཁོང་ནི་ལས་ཀ་མེད་པར་སྡོད་པ་ལ་དགའ་སྣང་མི་བྱེད་མཁན་ཞིག་རེད།
ཁོང་ལྷ་སར་བཞུགས་སྐབས་སྦྲུམ་མའི་གནས་སྐབས་སུའང་ནང་གི་ཐོག་ཁར་
ཕེབས་ནས་རྡོ་ཕར་ཚུར་འཁྱེར་ནས་ལུས་རྩལ་རྩེད་གནང་ཡོད་འདུག ཁོང་གིས་
དུས་རྒྱུན་ང་ཚོར། ཁྱེད་ཚོ་ནི་འཕྲོ་བརླག་ཕྱིན་པའི་མི་རང་རེད། དཀའ་ལས་རྒྱག་
སྟངས་ཤེས་ཀྱི་མི་འདུག་ཅེས་གསུང་གནང་གི་རེད།
ཕྱི་ལོ་1960 ལོའི་ལོ་མགོར་ཇི་ནི་ལྦ་(Geneva)རུ་བོད་ཀྱི་དོན་གཅོད་ཁང་
ཞིག་དབུ་འབྱེད་གནང་བ་དང་དེར་སྐུ་ཚབ་དོན་གཅོད་དུ་༸གོང་ས་མཆོག་གི་སྐུ་
མཆེད་བློ་བཟང་བསམ་གཏན་ལགས་བསྐོ་བཞག་གནང་བ་རེད། ངའི་རྨོ་མོ་

xxiii
རྒྱལ་ཡུམ་ཆེན་མོ།
ལགས་ཀྱང་དེ་དུས་ཇི་ནི་ལྦར་བློ་བཟང་བསམ་གཏན་ལགས་དང་ཁོང་གི་ནང་མི་
རྣམས་དང་ལྷན་དུ་བཞུགས་པར་ཕེབས་སོང་། དེ་རྗེས་རྨོ་མོ་ལགས་སྦི་ལུའུ་མིན་
ཀྲོན་(Bloomington) དང་། ཨིན་ཌི་ཡ་ན་(Indiana)རུ་སོང་ནས་ནོར་བུའི་ནང་
མི་རྣམས་དང་ལྷན་དུ་ཡུད་ཙམ་བཞུགས་གནང་བ་རེད། རྨོ་མོ་ལགས་ནི་རང་གི་
ཕྲུ་གུ་ཚང་མའི་མཉམ་དུ་རེས་མོས་བྱས་ནས་བཞུགས་གནང་སོང་། རྡ་རམ་ས་
ལར་༸གོང་ས་མཆོག་དང་རྡོ་རྗེ་གླིང་དུ་ང་ཚོའི་མཉམ་དུ་བཞུགས་པ་རེད། ང་ཚོ་
ཚང་མས་ཁོང་དང་མཉམ་དུ་སྡོད་རྒྱུར་དགའ་པོ་བྱེད་ཀྱི་ཡོད། ག་དུས་ཡིན་ནའང་
ང་ཚོར་དོན་མེད་བཀའ་བཀྱོན་དང་ལབ་ལབ་གཏོང་གི་མ་རེད། རྒྱུན་ལྡན་ནས་
གཞན་ལ་གུས་ཞབས་ཀྱི་ཐུགས་གཤིས་ལྡན་པ་ཞིག་རེད།
ངའི་པ་ལགས་དགུང་ལོ་བཅུ་དྲུག་ལ་སོན་སྐབས་རྒྱ་ནག་ལ་སློབ་སྦྱོང་བྱེད་དུ་
ཕེབས་ནས་རྒྱ་ནག་གི་སྐོར་དང་ཆབ་སྲིད་རིག་གནས་སྦྱངས། ཁོང་རྒྱ་ནག་ལ་
བཞུགས་དུས་རྒྱ་མོ་ཞིག་དང་ཆང་ས་བརྒྱབ། སྐབས་དེ་དུས། བོད་ནང་རྒྱ་མི་དགྲ་
རུ་འཛིན་གྱི་ཡོད་སྟབས་རྨོ་མོ་ལགས་ཀྱིས་ཁོང་ལ་བཟའ་ཚང་མཉམ་དུ་འཁྲིད་
ནས་ལྷ་སར་མ་ཕེབས་ཞེས་གསུང་གནང་འདུག དེར་བརྟེན། ངའི་པ་ལགས་དང་
ཨ་མ་ལགས་རྒྱ་གར་ནང་གནས་སྡོད་གནང་བར་ཕེབས། ཕྱི་ལོ་1950ལོར་ངའི་
གཅེན་མོ་དང་ཕྱི་ལོ་1952 ལོར་ང་རང་། ཕྱི་ལོ་1954 ལོར་ངའི་གཅུང་པོ་བཅས་
སྐྱེས་པ་རེད།

xxiv
ཆུ་སྐྱེས་སྒྲོལ་མའི་བསྒྱུར་དེབ།
རྨོ་མོ་ལགས་ཀྱིས་ནམ་རྒྱུན་ངའི་ཨ་མ་ལགས་ལ་རྒྱབ་སྐྱོར་དང་རོགས་རམ་
གནང་གི་རེད། ལོ་རྒྱུས་ནང་རྒྱ་ནག་དང་བོད་དབར་འཐབ་འཛིང་དང༌། ཡང༌། དེང་
དུས་རྒྱ་བོད་གཉིས་དགྲ་བོ་ཡིན་ཡང་ཁོང་གཉིས་འཆམ་མཐུན་ལེགས་འགྲིག་ངང
བཞུགས། རྨོ་མོ་ལགས་ཀྱིས་རང་ཉིད་ཀྱི་བུ་མོ་ཆུང་ཤོས་དང་ཚ་བོ་ཚ་མོ་རྣམས་
རྒྱ་གར་གྱི་སློབ་གྲྭར་བཏང་གནང་བ་དང༌། རྒྱ་གར་དུ་ངའི་ཨ་མ་ལགས་ཀྱིས་ཁོང་
ཚོར་ལྟ་སྐྱོང་གནང་བ་རེད། ངའི་ཨ་མ་ལགས་དང་རྨོ་མོ་ལགས་ཀྱི་ཐབས་ལམ་ནི་
མི་འདྲ་ཡང་། ངའི་ཨ་མ་ལགས་ཀྱིས་ཁྱིམ་ཚང་བདག་གཅེས་ཡག་པོ་གནང་བ་
དང་ཕྲུ་གུར་ལྟ་སྐྱོང་ཡག་པོ་གནང་སྟབས་རྨོ་མོ་ལགས་ཀྱིས་ངའི་ཨ་མས
ནུས་
ཤུགས་ཡོད་ཚད་འདོན་གྱི་ཡོད་པ་ཤེས། ངའི་ཨ་མ་ལགས་ཀྱིས་ཕྲུ་གུ་དྲུག་ལ་
བདག་གཅེས་ཧ་ཅང་ཡག་པོ་གནང་གི་ཡོད་པ་རྨོ་མོ་ལགས་ཀྱིས་མཁྱེན་གྱི་ཡོད་
པ་རེད། ངས་རྨོ་མོ་ལགས་དང་ཨ་མ་ལགས་ཀྱི་བར་ནས་ཁོང་ཁྲོའི་ཚིག་དང་ཁོང་
ཁྲོའི་རྣམ་འགྱུར་མཐོང་ཐོས་བྱུང་མ་མྱོང༌།
ངའི་ཨ་མ་ལགས་རྒྱ་ནག་གི་མི་ཚང་གྲགས་ཅན་ཞིག་ནས་ཕེབས་པའི་བུད་
མེད་འཇོན་ཐང་ཅན་ཞིག་ཡིན། ཁོང་མོའི་པ་ལགས་ནི་ཅང་ཅེ་ཧྲི་ཡི་དམག་དཔོན་
ཞིག་ཡིན་འདུག ངའི་ཨ་མ་ལགས་ཀྱིས་རྒྱ་ནག་ནས་སློབ་སྦྱོང་དང་དེ་རྗེས་ཨ་རིར་
སློབ་སྦྱོང་གནང་རྩིས་བྱས་འདུག་ཀྱང༌། ཕྱིས་སུ་ངའི་པ་ལགས་དང་འཕྲད་ནས་
གཉེན་སྒྲིག་གནང་བ་རེད། ཁོང་ནི་སྐྱེས་སྨན་ཡག་པོ་ཞིག་དང་ཨ་མ་ཡག་པོ་ཞིག་
གཅིག་པུ་མ་ཡིན་པར་སྤྱི་ཚོགས་ལ་ཞབས་ཞུ་སྒྲུབ་མཁན་ཡག་པོ་ཞིག་ཀྱང་ཡིན།

XXV
རྒྱལ་ཡུམ་ཆེན་མོ།
ཕྱི་ལོ་1959 ལོར་བོད་པ་མང་པོ་རྒྱ་གར་ནང་ལ་བཙན་བྱོལ་དུ་འབྱོར་
སྐབས། ངའི་ཨ་མ་ལགས་ཀྱིས་ཁོང་ཚོས་རང་འཚོ་ཐུབ་པ་ཡོང་རྒྱུ་གལ་ཆེར་
གཟིགས་ཏེ་རྐང་རྩེད་སྤོ་ལོ་འགྲན་བསྡུར་ཞིག་ནས་རག་པའི་ཁེ་བཟང་གི་དངུལ་
རྣམས་བེད་སྤྱོད་གནང་སྟེ་(Uesuites)ནས་ས་ཆ་ཆུང་ཆུང་ཞིག་ཉོས་ཏེ་རང་འཚོའི་
བཟོ་གྲྭ་ཞིག་བཙུགས་པ་དང༌། དེ་འཛིན་སྐྱོང་གིས་མཚོན་པའི་ཕྱག་ལས་ལ་འབད་
བརྩོན་གནང་། ཕྱི་ལོ་1986 ལོར་ཁོང་གྲོངས་དུས་རང་འཚོའི་བཟོ་གྲྭའི་ནང་བོད་
རིགས་མི་གྲངས་དྲུག་བརྒྱ་ལྷག་ཙམ་ཡོད་འདུག
ངའི་གཅེན་མོ་གཡང་འཛོམས་སྒྲོལ་མ་མཐོ་སློབ་ཐོན་རྗེས་ལོན་ཊོན་དུ་ཡོད་
པའི་ཨོ་རིན་ཁན་དང་ཨ་ཧྥེ་རི་ཁ་སློབ་གྲྭ་ཞེས་པར་ཞུགས་ནས་རྒྱ་སྐད་དང་བོད་ཀྱི་
རིག་གནས་ལ་སློབ་གཉེར་གནང་། དེ་ནས་ཁོང་རྒྱ་གར་ལ་ལོག་ཕེབས། པ་
ལགས་ཀྱིས་རེ་བ་བཏོན་པ་ལྟར་བཙན་བྱོལ་བོད་གཞུང་ལ་ཞབས་ཞུ་ཞུས། པ་
ལགས་ཀྱིས་དུས་རྒྱུན་དུ་ང་ཚོར་སོ་སོའི་མི་དམངས་དང་སོ་སོའི་རྒྱལ་ཁབ་ལ་
ཞབས་ཞུ་སྒྲུབ་དགོས་པའི་བཀའ་སློབ་གནང་གི་རེད། ངའི་གཅེན་མོས་བོད་ཀྱི་དཔེ་
མཛོད་ཁང་དུ་ཕྱག་ལས་གནང་བ་རེད། དེར་མོ་རང་གིས་བོད་ཀྱི་དུས་དེབ་The
Tibetjournal ཞེས་པའི་རྩོམ་སྒྲིག་པ་གནང༌།
ངའི་གཅེན་མོ་ལགས་བཞུགས་སྒར་ལ་ཡོད་དུས། ཡང་ཡང་རྨོ་མོ་ལགས་
མཇལ་བར་ཕེབས། རྨོ་མོ་ལགས་ཀྱིས་གཅེན་མོ་གཡང་འཛོམས་སྒྲོལ་མ་ལགས་
དགའ་ཤོས་ཀྱི་ཟ་མ་བཟོ་གནང་གི་ཡོད། ཕྱི་ལོ་1979 ལོའི་ཉིན་ཞིག་ལ། གཡང་

xxvi
ཆུ་སྐྱེས་སྒྲོལ་མའི་བསྐྱུར་དེབ།
འཛོམས་སྒྲོལ་མས་རྨོ་མོ་ལགས་ཀྱི་མི་ཚེའི་ལོ་རྒྱུས་སྐོར་སྒྲ་འཇུག་གིས་ཡི་གེར་
འབྲི་རྒྱུའི་སྐོར་གླེང་མོལ་ཞུས། རྨོ་མོ་ལགས་ནི་དེ་ཐོས་མ་ཐག་ཧང་སངས་པར་
གྱུར། གང་ཡིན་ཟེར་ན། ད་ལྟའི་བར་དུ་རྨོ་མོ་ལགས་ཀྱི་འཚོ་གནས་དང་ལོ་རྒྱུས་
སྐོར་འདྲི་རྩད་ཞུ་མཁན་སུ་གང་བྱུང་མྱོང་མེད། དེ་དུས་རྨོ་རྨོ་ལགས་ཀྱིས་མོས་
མཐུན་གནང་སྟེ། གང་དྲན་པ་དེ་བཤད་རྒྱུའི་ཁས་ལེན་གནང༌། དེ་རྗེས་ཀྱི་ལོ་
འགའི་ནང་ཁོང་གཉིས་བར་བཀའ་མོལ་མང་པོ་བྱུང་བ་དང་གཡང་འཛོམས་སྒྲོལ་
མས་ཟིན་བྲིས་འདེབས་ཀྱིན་འདེབས་ཀྱིན་གནང་སོང༌། ལོ་མང་པོ་སོང་ཡང་རྨོ་མོ་
ལགས་ཀྱིས་ལོ་རྒྱུས་རྣམས་གསར་པ་ཡིན་པ་བཞིན་གསུང་གི་འདུག་ཅེས་ངའི་
གཅེན་མོས་ང་ལ་གསུང་བྱུང་།
ཧང་སང་དགོས་པ་ཞིག་ལ། ཕྱི་ལོ་1982 ལོར་ངའི་གཅེན་མོ་ཌུ་ནི་ཞི་ཡ་
(TUNISA)རུ་རླངས་འཁོར་བརྡབ་སྐྱོན་གྱིས་འདས་གྲོངས་སུ་གྱུར། གནས་ཚུལ་
དེ་ཐོག་མར་ངས་གོ་བ་དང༌། དེ་ནས་ངས་ཨ་མ་ལགས་ལ་ཞུས། དེ་ཐོས་མ་ཐག་
ཨ་མ་ལགས་ཧང་སངས་སོང༌། དེ་ནས་བཟུང་སྙུན་གཞི་མང་པོ་སྙུན་སོང༌། ཕྱི་ལོ་
1986 ལོར་ཁོང་ལ་སྐྲན་ནད་ཕོག་ནས་འདས་གྲོངས་སུ་གྱུར། ཁོང་རྒྱ་མི་ཞིག་ཡིན་
ཡང་བོད་མི་སྟོང་ཕྲག་གཅིག་ཙམ་ཕེབས་ནས་བསྔོ་སྨོན་གནང༌།
ཕྱི་ལོ་1983 ལོར་ང་ཆང་ས་བརྒྱབ་པ་ཡིན། ཡུན་རིང་མ་སོང་བར་ངའི་སྐྱེས་
སྨན་ལ་མངལ་སྦྲུམ། ནིའུ་ཡོག་གི་མགྲོན་ཁང་ཞིག་ཏུ་བསྡད་ཡོད་པའི་མཚན་མོ་
ཞིག་ལ་ང་ལ་གཅེན་མོ་རྨི་ལམ་དུ་རྨིས་བྱུང༌། རྨི་ལམ་དེའི་ནང༌། ཁོང་གིས་ངའི་

xxvii
རྒྱལ་ཡུམ་ཆེན་མོ།
སྐྱེས་སྨན་ལ་བུ་མོ་ཞིག་སྐྱེས་རྒྱུ་ཡིན་པ་དང་། བུ་མོ་དེ་མོ་རང་ཡིན་སྐོར་གསུང་
བྱུང་། རྨི་ལམ་དེར་ཡིད་ཆེས་བྱེད་རིན་ཡོད་མེད་ངས་མི་ཤེས་སྟབས་དེའི་སྐོར་སུ་
ལའང་བཤད་མེད། ངའི་བུ་མོ་སྐྱེས་དུས་ཨ་མ་ལགས་ཧ་ཅང་མཉེས་པོ་བྱུང་སོང༌།
གཅེན་མོ་གྲོངས་རྗེས་[མོ་རང་ཡང་སྐྱར་ང་ཚོའི་ཁྱིམ་ནས་སྐྱེས་པ་དེས]ང་
ཚོའི་ཁྱིམ་ཚང་དུ་བདེ་སྐྱིད་གསར་པ་ཞིག་བྱུང་བ་རེད། ངའི་བུ་མོ་ལོ་ལྔར་སླེབས་
དུས་ངའི་སྐྱེས་སྨན་དང་ངེད་གཉིས་བཟའ་འཐོར་བྱས། འདས་པའི་ལོ་ངོ་བཅུ་
གཅིག་རིང་ངས་བུ་མོར་ལྟ་སྐྱོང་བྱས། ཕྱོགས་མང་པོ་ཞིག་ནས་ངའི་བུ་མོའི་སྤྱོད་
པ་དང་གཅེན་མོའི་སྤྲོད་པ་ནི་གཅིག་མཚུངས་རེད་འདུག དཔེར་ན། ཁོང་གཉིས་
ཀྱི་ཡིག་གཟུགས་ཀྱང་གཅིག་མཚུངས་རེད། ཡང་། ངས་གཅེན་མོའི་གྱོན་ཆས་
མང་བོ་ཉར་ཡོད་པ་དེར་ཡང་ཡང་བལྟ་བ་དང་། ངས་དགའ་ཤོས་བྱེད་པའི་གྱོན་
ཆས་མང་པོ་ཞིག་གཡང་འཛོམས་སྒྲོལ་མར་ཡོད་པ་དེ་གང་འདྲ་རེད་ཅེས་ལབ་ཀྱི་
འདུགབྱས་ཙང་། གཅེན་མོ་ང་ཚོའི་ཁྱིམ་དུ་སླར་ཡང་སྐྱེས་ཡོད་པར་ང་རང་ཧ་ཅང་
དགའ་ཚོར་ཆེན་པོ་བྱུང་།
ངས་རང་གི་བུ་མོར། ཁྱེད་རང་ཆེན་པོ་མ་ཆགས་བར་དུ་ང་རང་གིས་ཆང་ས་
རྒྱག་གི་མིན་ཞེས་ཁས་ལེན་བྱས་པ་ཡིན། འོན་ཀྱང་། ལོ་གཅིག་གི་གོང་ལ། ངས་
བུ་མོར། ད་ནི་ཁྱེད་རང་ཆེན་པོ་ཆགས་འདུག ང་རང་ཡང་ལོ་ན་48ཡིན་སྟབས་
མ་འོངས་མི་ཚེའི་ནང་ཚེ་གྲོགས་ཤིག་དགོས་ཀྱི་འདུག་ཅེས་ལབ་པ་ཡིན། ངའི་བུ་
མོས་དེར་མོས་མཐུན་བྱས་བྱུང་། ཉེ་ཆར་རང་ཆང་ས་བརྒྱབ་ཟིན་པ་མ་ཟད་ཕྱི་ཟླ་

xxviii
ཆུ་སྐྱེས་སྒྲོལ་མའི་བསྒྱུར་དེབ་
དྲུག་པའི་ནང་ལ་བུ་མོ་ཞིག་སྐྱེས། ང་ཚོས་བུ་མོར་ངའི་ཨ་མ་ལགས་ཀྱི་མིང་
བཏགས་ཡོད། ད་ནི་ང་ཚོའི་མི་ཚང་ནང་ལ་ཨ་མ་ལགས་ཀྱང་སླར་ཡང་འཁྲུངས་
ཡོད་བསམ་གྱིན་ཡོད།
ངའི་ཨ་མ་ལགས་གྲོངས་དུས་རང་འཚོ་བཟོ་གྲྭའི་ནང་དུ་ཡོད་པའི་མི་རྣམས་
༸གོང་ས་མཆོག་གི་སྐུ་མདུན་དུ་བཅར་ནས་ཨ་མ་ལགས་ཀྱི་ལས་འགན་དེ་ང་ལ་
སྤྲོད་གནང་ཡོང་བ་ཞེས་ཞུས་འདུག་སྟབས། ངས་གལ་ཏེ་གཅུང་པོས་ང་ལ་རོགས་
པ་བྱས་ན་ངས་རྩིས་ལེན་བྱས་ཆོག་ཞེས་ལབ་པ་ཡིན། བྱས་ཙང༌། ཕྱི་ལོ་1986
ནས་ད་བར་ངེད་གཉིས་ཀྱིས་ལས་འགན་དེ་སྒྲུབ་པ་ཡིན། ངའི་དུས་ཚོད་ཀྱི་བརྒྱ་ཆ་
དགུ་བཅུ་ལྷག་བཟོ་གྲྭའི་ཆེད་དུ་བཏང༌།
རང་འཚོའི་བཟོ་གྲྭ་འདི་ནི་རྒྱ་གར་ནང་གི་ཆེས་ཡར་ཐོན་ཅན་གྱི་རང་འཚོ་བཟོ་
གྲྭ་ཞིག་ཡིན། གང་ཡིན་ཟེར་ན། ང་ཚོའི་རང་འཚོ་བཟོ་གྲྭ་འདི་ཡིས་གཞན་གྱི་
རོགས་རམ་དང་ཞལ་འདེབས་ལ་བརྟེན་གྱི་མེད། ང་ཚོས་ཁ་གདན་བཟོ་བ་དང་།
དཔར་སྐྲུན་འཕྲུལ་ཆས་ཚད་ལྡན་ཞིག་ཡོད་པ་མ་ཟད། གློག་དཔར་རྒྱག་ས་དང་
ཁྲག་བརྟག་དཔྱད་བྱེད་སའི་སྨན་ཁང་། ད་དུང་སློབ་གྲྭ་ཞིག་ཀྱང་ཡོད། ང་ཚོས་མི་
གྲངས་བདུན་བརྒྱ་ལྔ་བཅུ་ལ་ཞབས་འདེགས་སྒྲུབ་བཞིན་ཡོད། ང་རང་གི་ནང་མིའི་
ཆེད་གཟའ་མཇུག་རྟག་པར་ཀ་ལི་སྤུངས་དུ་ཡོད་པའི་ངའི་ནང་ལ་འགྲོ་ཡི་ཡོད།
དེར་ཐུག་པ་བཟོ་གྲྭ་ཞིག་ཡོད། ས་ཁུལ་དེར་ང་ཚོའི་ཐུག་པའི་ཚོང་ཡག་པོ་ཡོད། ང་
རང་བོད་མི་མང་གི་སྤྱི་འཐུས་ཤིག་ཀྱང་ཡིན་སྟབས། དུས་རྒྱུན་ས་གནས་གང་

xxix
རྒྱལ་ཡུམ་ཆེན་མོ།
སར་བསྐྱོད་ནས་བོད་དོན་སྐོར་གླེང་གི་ཡོད། ལྷག་པར་དུ་ནིའུ་ཡོག ལྦ་ཤིན་ཊོན་ཌི་
སི་དང་ཉི་ཧོང་སོགས་ལ་བསྐྱོད་དུས་བོད་དོན་སྐོར་གལ་ཆེན་པོས་གླེང་གི་ཡོད།
དེབ་འདི་བསྒྲིགས་མ་ཚར་གོང་ངའི་གཅེན་མོ་འདས་གྲོངས་གྱུར་པ་རེད།
དེར་བརྟེན། ཁོང་གི་ལས་མཇུག་སྒྲུབ་རྒྱུ་དེ་ང་རང་གི་ལས་འགན་དུ་གྱུར། ངའི་རྨོ་
མོས་བོད་སྐད་མ་གཏོགས་མཁྱེན་གྱི་མེད་སྟབས་རྨོ་མོས་གང་གསུང་པ་རྣམས་
གཅེན་མོས་ཨིན་སྐད་དུ་བསྒྱུར་གནང་བ་རེད། ངས་ཟིན་བྲིས་དེ་རྣམས་བསྡུ་རུབ་
བྱས་ནས་དེབ་འདི་བསྒྲིགས་པ་ཡིན།
དེབ་འདིའི་ནང་བཀོད་པའི་ལོ་རྒྱུས་རྣམས་ཆ་ཚང་བ་ཞིག་མིན་ནའང་། འདི་
ནི་ངའི་རྨོ་རྨོ་བདེ་སྐྱིད་ཚེ་རིང་ལགས་ཀྱི་མི་ཚེའི་རྗེས་དྲན་དང་ངའི་གཅེན་མོས་དེབ་
འདིའི་ཆེད་སྐུ་ངལ་བསྐྱོན་པར་ཐུགས་རྗེ་ལེགས་འབུལ་མཚོན་ཆེད་ཡིན། དེབ་
འདིའི་ནང་ཁོང་གི་སྐུ་ཚེའི་ལོ་རྒྱུས་ཆ་ཚང་བ་ཞིག་འཁོད་ཐུབ་ཡོད་པ་མ་རེད་དེ།
རྒྱ་ཆེའི་ཀློག་པ་པོ་རྣམ་པས་དེབ་འདི་བརྒྱུད་ནས་ངའི་རྨོ་རྨོ་ལགས་ཀྱི་སྐུ་ཚེའི་ལོ་
རྒྱུས་སྐོར་ཤེས་རྟོགས་ཡོང་རྒྱུ་ཡིན་པ་དེར་ང་རང་དགའ་ཚོར་སྐྱེས་ཀྱི་འདུག །

ཞིང་པའི་བུ་མོ།

༡
ཕྱིར་དྲན།
ངས་དངོས་ཡོད་ཀྱི་འཚོ་བ་དང་མི་མཐུན་པ་ལྟ་བུའི་ལོ་རྒྱུས་ཁྱད་མཚར་ཞིག་
བརྒྱུད་མྱོང་ཡོད་པ་དེ་དག་གང་ཐུབ་ཀྱིས་ཕྱིར་དྲན་ཞིག་བྱེད་ཀྱི་ཡིན། ད་ལྟ་ངའི་
དྲན་པ་དེ་ཙམ་གསལ་པོ་མི་འདུག་སྟབས། སྐབས་རེར་དྲན་པ་མ་སོས་པ་དང་ཆད་
ལྷག་སོགས་བྱུང་བ་ཡིན་ན། དགོངས་དག་ཞུ་རྒྱུ་ཡིན། ངས་བརྒྱུད་མྱོང་བའི་མི་
ཚེའི་ལོ་རྒྱུས་དེ་དག་ནི། ད་ལྟ་ཧ་ཅང་རྙིང་པ་ཆགས་ཟིན་པ་མ་ཟད། དེ་སྔ་སུ་གང་
ལའང་དེའི་སྐོར་འགྲེལ་བཤད་བྱས་མྱོང་མེད། དེར་བརྟེན། སྙན་འཇེབས་དང་ལྡན་
པའི་སྒྲུང་ཞིག་ཇི་ལྟར་བཤད་དགོས་པ་ཤེས་ཀྱི་མི་འདུག ཁྱེད་རང་གིས་ད་ལྟ་ངའི་
སྐྱེས་སྐར་ག་དུས་ཡིན་པའི་སྐོར་དྲིས་པ་ནི། དངོས་ནས་དགོད་བྲོ་བ་ཞིག་རེད།
གལ་ཏེ། ངས་སྔོན་ཆད་དྲི་བ་འདི་འདྲ་ཞིག་ངའི་རྨོ་མོ་ལགས་སུ་དྲིས་ཡོད་པ་ཡིན་
ན། དེ་ནི་རྩ་བ་ནས་གུས་ཞབས་མེད་པའི་སྤྱོད་པར་བརྩིས་གནང་ནས་ང་ལ་གཤེ་
གཤེ་རག་ཡོད་ངེས། དུས་ནི་ཇི་འདྲའི་འགྱུར་ལྡོག་འགྲོ་མགྱོགས་པ་ཞིག་རེད་
འདུག་ཨང༌།

4 ཆུ་སྐྱེས་སྒྲོལ་མའི་བསྒྱུར་དེབ།
དངོས་འབྲེལ་བྱས་ན། ངས་རང་གི་སྐྱེས་ཚེས་ཏག་ཏག་དེ་ག་དུས་ཡིན་མིན་
གསལ་པོ་ཞིག་ཤེས་ཀྱི་མེད། སྐྱེས་ཚེས་དང་ང་ཚོའི་བར་ལ་དོན་སྙིང་ལྡན་པའི་
འབྲེལ་བ་ཅི་ཞིག་ཡོད་དམ། ང་ཚོ་ནི་རྟགས་དང་མཚན་མ་བཟང་པོ་གང་ཡང་མེད་
པར་སྐྱེས་ཤིང༌། རིམ་བཞིན་འཚར་ལོངས་བྱུང་། དེ་ནས་གཉེན་སྒྲིག་བྱས་རྗེས་
རང་ཉིད་ཀྱང་ཕྲུ་གུའི་ཕ་མ་ཆགས་འགྲོ་བ་དང༌། མཐའ་མ་དེར་འཇིག་རྟེན་ཕ་རོལ་
ཏུ་འགྲོ་དགོས་པ་དེ་རེད། དེ་ཡང་སྟབས་བདེའི་འཁོར་བ་ཞིག་ཏུ་གནས་པ་དང༌།
མི་ནི་སྤྱིར་བཏང་ཞིག་དང་འཚོ་གནས་ནི་རང་བཞིན་ཞིག་ཡིན་པར་ཡིད་ཆེས་བྱེད།
ཚོད་དཔག་བྱས་པ་ཡིན་ན། ང་རང་ཕྱི་ལོ་1901 ལོ་སྟེ་བོད་ལྕགས་གླང་ལོའི་
ཟླ་བ་དང་པོའི་ནང་སྐྱེས་པ་དང༌། མིང་ལ་བསོད་ནམས་མཚོ་མོ་ཞེས་བཏགས་
གནང་འདུག ངའི་སྐྱེས་མིང་དེ་ནི་ངའི་སྐྱེ་བ་གཞན་ཞིག་གི་མིང་འདྲ་པོ་ཞིག་ཆགས་
ཡོད། མི་མང་ཆེ་བས་ངའི་མིང་ལ་བདེ་སྐྱིད་ཚེ་རིང་ཟེར་བ་ཤེས་ཀྱི་ཡོད་ནའང༌།
ངའི་སྐྱེས་མིང་ལ་བདེ་སྐྱིད་ཚེ་རིང་ཟེར་གྱི་མེད། ང་ཚོ་ལྷ་སར་གནས་སྤོས་བྱས་
རྗེས། ངས་བདེ་སྐྱིད་ཚེ་རིང་ཞེས་པའི་མིང་འདི་ལ་གོམས་ཐབས་བྱས་པ་ཡིན།
ངའི་སྤྱི་ཚོགས་གནས་བབ་དང་ཐོབ་ཐང་སོགས་ཀྱང་མིང་འདི་དང་འབྲེལ་ནས་
གནས་ཡོད། སྤྱི་ཚོགས་ཁྱོན་ཡོངས་ཀྱི་འགྲོ་ལུགས་དང་ཆེ་བསྟོད་གནང་སྟངས་
ཤིག་གི་འོག་ནས། ངས་བདེ་སྐྱིད་ཚེ་རིང་ཞེས་པའི་མི་དེ་རུ་འགྱུར་བར་གོམས་
1བདེ་སྐྱིད་ཚེ་རིང་ཞེས་པའི་མཚན་འདི་གཉེན་སྒྲིག་གི་སྐབས་སུ་བཏགས་གནང་འདུག་ཀྱང༌།
ལྷ་སར་ཕེབས་པ་ནས་རིམ་པས་རྒྱུན་འཇགས་སུ་སྤྱད་པ་ཡིན་འདུག

5རྒྱལ་ཡུམ་ཆེན་མོ།
འདྲིས་བསྟེན་པ་ཡིན། རང་ཉིད་ལ་མི་ཚེའི་ནང་གི་གནས་སྟངས་གསར་པ་དེའི་
འགན་འཁྲི་ཞིག་ཡོད་སྟབས། ངས་བསོད་ནམས་མཚོ་མོ་ཟེར་བའི་བུད་མེད་ཕལ་
བ་དེ་དང་མོའི་འཚོ་བ་དཀྱུས་མ་དེ། ད་དུང་ཁྱིམ་གྱི་བདག་མོ་དང་ཨ་མ་བཟང་མོ་
ཞིག་ཏུ་འགྱུར་འདོད་པའི་མི་ཚེའི་རེ་འདུན་སྤྱིར་བཏང་བ་དེ་དག་རིམ་གྱིས་བརྗེད་དུ་
འཇུག་དགོས་བྱུང༌།
ལས་དང་སྨོན་ལམ་ཞིག་གིས་དེད་ནས་ང་རང་སྐྱབས་མགོན་༸ཏཱ་ལའི་བླ་
མའི་མ་ཡུམ་ཆགས་པ་དེ་ནི་བློ་ཡུལ་ལས་འདས་པ་ཞིག་རེད། འགྱུར་བ་དེ་བྱུང་བ་
ན། ངའི་ཕྲག་པར་ཤིན་ཏུ་ལྕི་བའི་འགན་འཁྲི་ཞིག་ཀྱང་ཅིག་ཅར་ཏུ་བབས་ཡོད་
སྟབས། ང་རང་ནི་སྙིང་སྟོབས་དང་ཡིད་ཆེས་བརླག་པའི་བྱིས་པ་ཆུང་ཆུང་ཞིག་
དང་འདྲ་བར་ཞེད་སྣང་གི་ཀློང་དུ་ཚུད་པར་གྱུར། འོན་ཀྱང༌། གཉེན་སྒྲིག་གི་ཉིན་
མོར་མིང་ལ་བདེ་སྐྱིད་ཚེ་རིང་’ཞེས་བཏགས་པ་ནས་བཟུང༌། རང་ཉིད་བདེ་སྐྱིད་ཚེ་
རིང་ཟེར་བའི་བུ་མོ་དེ་ཡིན་པ་དང་། “བསོད་ནམས་ཀྱི་རྒྱ་མཚོ་"ཞེས་པའི་གོ་དོན་
དང་ལྡན་པའི་མིང་འདིས་སྤོབས་པ་གསར་པ་ཞིག་སྩལ་བ་དང༌། འགྱུར་བ་དེས་
སྟོབས་ཤུགས་ཤིག་ཀྱང་སྩོལ་གྱི་རེད་ཅེས་རང་གིས་རང་ལ་བཤད་པ་ཡིན། དུས་
དེ་ནས་བཟུང༌། ངའི་ཞེད་སྣང་དེ་ཡུན་རིང་མ་གནས་པར་ཡལ་བར་གྱུར། དཀའ་
ངལ་རིགས་ལ་གདོང་ལེན་བྱས་པ་མ་ཟད། དེ་དག་ལས་རྣམ་པར་རྒྱལ་བར་བྱེད་
2གཉེན་སྒྲིག་གི་ཉིན་མོར་མཚན་གསར་དུ་འདོགས་གནང་མཁན་ནི་ལྟག་མཚེར་རིན་པོ་ཆེ་སྐུ་
ཕྲེང་ལྔ་ཕ་བློ་བཟང་ཚུལ་ཁྲིམས་འཇིགས་མེད་རྒྱ་མཚོ་ཡིན། ཁོང་ནི་ཡབ་གཞིས་ཆོས་སྐྱོང་ཚེ་
རིང་གི་ཡུམ་སྐལ་བཟང་སྐྱིད་དང་དེའི་སྐུ་ཟླ་སྒྲོལ་མ་སྐྱབས་གཉིས་ཀྱི་སྲས་ཡིན།

6
ཆུ་སྐྱེས་སྒྲོལ་མའི་བསྒྱུར་དེབ།
པའི་ཆོད་སེམས་ཀྱང་བཞག་པ་ཡིན་སྟབས། ལས་ཀྱི་བསྐོས་ཐང་ལ་ཁ་གཏད་
གཅོག་པའི་ཆོད་སེམས་དེ། དུས་ཀྱི་རླབས་ཕྲེང་ནང་མ་ཐིམ་པར་གནས་ཐུབ་པ་
ཞིག་བྱུང༌།
ད་ཆ་ང་ནི་ལོ་ན་རྒས་ཤིང་། གྲུམ་བུའི་ནད་ཕོག་པའི་རྒན་མོ་ཞིག་རེད། འོན་
ཀྱང༌། ཕྱིའི་ལུས་གཟུགས་རྒས་པ་ཙམ་ལས་ནང་སེམས་ཀྱི་སྙིང་སྟོབས་ནི་འགྱུར་
ལྡོག་མེད་པར་སྔར་བཞིན་གཞོན་ཤ་དོད་པོར་གནས་ཡོད་པ་དེས་ང་རང་ནམ་ཡང་
བསྐྱུར་མི་སྲིད་ལ། ཐ་ན་བཟོད་བསྲན་དཀའ་བའི་དཀའ་སྡུག་དང་འཕྲད་སྐབས་
ཀྱང༌། དེས་ང་ཚོ་ནམ་ཡང་འདོར་མི་སྲིད་པ་ཡིན། ད་ཆ་ང་ལ་སེམས་ནང་རོགས་
པ་གཅིག་རང་ལས་མེད། དེ་ནི། སྔར་གྱི་དྲན་ཤེས་དང་མ་འོངས་སྒྱུ་མའི་འཆར་
སྣང་གཉིས་པོ་དེ་ཡིན། ངའི་ཡིད་ལ་བྱིས་དུས་ཀྱི་འཚོ་བ་དང་། ཕ་མ་གཉིས། སྤོ་བོ་
ལགས་དང་རྨོ་མོ་ལགས། ལྟེ་ཁྲག་འཐོར་སའི་ཕ་ཡུལ་བཅས་ཡང་ནས་བསྐྱར་དུ་
དྲན་གྱི་འདུག ད་དུང་ཡངས་པའི་《རྩྭ་ཐང་དང་རྒྱུག་ཆུ། རི་ལུང་དང་། ང་རང་འཚར་
ལོངས་བྱུང་སའི་ཞིང་ཁ་བཅས་དྲན་སྐབས། ཚེ་མཇུག་འདིར་ཕ་ཡུལ་ལ་ཕྱིར་ལོག་
བྱེད་རྒྱུའི་འདུན་པ་དྲག་པོ་ཞིག་སྐྱེས་ཀྱི་འདུག
སྲོལ་རྒྱུན་གྱི་གོམས་གཤིས་ནི་ལས་སླ་པོའི་སྒོ་ནས་བརྗེད་འགྲོ་བ་ཞིག་ཡིན།
དེང་སང་གི་གཞོན་སྐྱེས་རྣམས་མཐོང་སྐབས། ངའི་ནམ་རྒྱུན་གྱི་ལྟ་སྟངས་ལ།
ཁོང་ཚོ་ནི་དེང་རབས་ཅན་དེ་སྲོལ་རྒྱུན་རིག་གནས་ལས་ལྷག་པར་བརྩི་མཁན་
ཞིག་ཏུ་མཐོང་གི་འདུག མ་གཞི་ང་རང་དེང་རབས་དང་བསྟུན་ཤེས་ཤིང་རང་ཉིད་

7རྒྱལ་ཡུམ་ཆེན་མོ།
ལ་འགྱུར་ལྡོག་གཏོང་ཐུབ་མཁན་ཞིག་ཡིན། དེ་ལྟར་ནའང༌། སྲོལ་རྒྱུན་ལ་ཞེན་པའི་
བུད་མེད་ཅིག་ཡིན་པ་ལ་སྤོབས་པ་ཡོད། རྒྱུ་མཚན་འདི་དག་གིས་ང་ནི་རྙིང་ཞེན་
ཅན་དང་གསོན་ཉམས་མེད་མཁན་ཞིག་ཏུ་སྒྲུབ་ཐུབ་བམ་ཞེས་དྲིས་པ་ཡིན་ན།
སྒྲུབ་མི་ཐུབ་ཅེས་ལན་འདེབས་བྱེད་ངེས་ཡིན། རྒྱུ་མཚན་ནི་ང་རང་ག་དུས་ཡིན་
ནའང་སྤོབས་པ་དང་རེ་བས་ཁེངས་པའི་བུད་མེད་ཅིག་ཡིན་ལ། འཐབ་རྩོད་ཀྱི
གཡུལ་ས་ནས་ཐེངས་མང་པོར་རྒྱལ་ཁའི་བ་དན་འཕྱར་མྱོང་མཁན་ཞིག་ཀྱང་ཡིན།
བོད་ཀྱི་སྲོག་ཤིང་ཡིན་པའི་སྲོལ་རྒྱུན་གྱིས་ང་རང་བརྟན་པོ་བཟོས་ཤིང༌། དེ་ནི་ངའི་
སྙིང་སྟོབས་དང་སྤོབས་པའི་འབྱུང་ཁུངས་ཀྱང་ཡིན་སྟབས། སྣང་མེད་དུ་གཏོང་མི་
རུང་ལ་དེ་བས་ཀྱང་བརྗེད་དུ་འཇུག་ག་ལ་རུང༌། སྲོལ་རྒྱུན་ནི་ང་ཚོའི་བླ་སྲོག་དང་
ལ་རྒྱ་ཡིན་ལ། དྲན་ཤེས་ཀྱི་རྟེན་གཞི་གཙོ་བོ་དེ་ཡིན་པ་མ་ཟད། དེ་དག་གིས་རང་
ཉིད་སུ་ཞིག་ཡིན་པ་སྟོན་ལ། རང་ཉིད་སུ་ཞིག་བྱེད་དགོས་པར་ཡང་འགྲེལ་བརྗོད་
བྱེད་ཐུབ་པ་ཡིན།

8 ཆུ་སྐྱེས་སྒྲོལ་མའི་བསྒྱུར་དེབ།
ངའི་ཚེ་སྟོད།
ང་སྐྱེ་ལ་ཉེ་བའི་ཉིན་ཤས་གོང་དེར། ངའི་སྤོ་བོ་ལགས་ང་ཚོའི་ས་གནས་ཀྱི་བླ་
མ་ཞིག་གི་སྐུ་མདུན་ལ་བཅར་ཏེ། སྐྱེ་ལ་ཉེ་བའི་ཁོང་གི་རིགས་རྒྱུད་དེ་ནི་བུ་མོ་ཞིག་
ཡིན་པ་སེམས་ཚོར་གྱིས་ཤེས་ཀྱི་འདུག་སྐོར་ཨུ་ཚུགས་ཀྱིས་ཞུས་འདུག་པ་
དང༌། འདི་ནི་བུ་ཕྲུག་དམིགས་བསལ་ཞིག་ཡིན་པས། དམིགས་བསལ་གྱི་མིང་
ཞིག་གནང་རོགས་ཞེས་ཀྱང་ཞུས་འདུག བླ་མ་དེས་ཀྱང་སྨོན་ལམ་ཐེངས་འགར་
བཏབས་གནང་བ་དང༌། ཆུ་ཚོད་འགའི་རིང་ཚེ་རབས་ལས་རྩིས་བསྐོར་རྗེས་མིང་
ལ་བསོད་ནམས་མཚོ་མོ་བཏགས་གནང་འདུག བསོད་ནམས་ཞེས་པ་ནི་དབང་
ཐང་དང་ལེགས་བྱས་ཀྱི་དོན་ཅན་དང༌། མཚོ་མོ་ཞེས་པ་ནི་ཚེ་ཡི་ལྷ་མོའི་དོན་ཅན་
ཡིན།
ང་ཚོ་རོང་ཁུལ་གྱི་སྤྱི་ཚོགས་སྲོལ་རྒྱུན་ལ་མཚོན་ན། ཆོས་ལུགས་ནི་འཚོ་
གནས་བྱེད་པར་བདེན་པ་དག་སྐྱེལ་གྱི་བླ་སྲོག་ལྟ་བུར་བརྩི། དེས་ཞི་འཇམ་བག་

9རྒྱལ་ཡུམ་ཆེན་མོ།
ཕེབས་ཀྱི་འཚོ་བ་དང༌། སེམས་ལ་ཞི་བདེ། འདོད་ཆུང་ཆོག་ཤེས་བཅས་སྦྱིན་པར་
བྱེད། ངས་ནི་ཆོས་དེ་དད་པ་དང་ཡིད་ཆེས་ཤིག་རེད་ཅེས་བརྗོད་ཀྱི་ཡོད་ལ། དེ་ནི་
ང་ཚོའི་ཉིན་རེའི་འཚོ་བའི་ཁྲོད་ཀྱི་ཆ་ཤས་གལ་ཆེན་ཞིག་ཡིན། བླ་མ་རྣམས་ནི
སངས་རྒྱས་ཀྱི་སྐུ་ཚབ་ཡིན་ལ་འཇིག་རྟེན་འཁོར་བའི་ནང་གི་དོན་གནད་གལ་ཆེན་
རིགས་ཏེ། དཔེར་ན། སྐྱེ་བ། རྒ་བ། ན་བ། འཆི་བ། འགྲུལ་བཞུད། རྟེན་འབྲེལ་
བྱེད་པ་སོགས་ཀྱི་བྱེད་སྒོ་ཁག་དང་། དེ་བཞིན་སྐྱེ་བ་ཕྱི་མའི་དགེ་རྩའི་ཆེད་བཅས་
ལ་གང་སར་གདན་འདྲེན་ཞུ་བཞིན་ཡོད།
ངའི་བྱིས་དུས་ཀྱི་འཚོ་བ་རོལ་ཡུལ་ནི་རང་བྱུང་མཛེས་སྡུག་གིས་བརྒྱན་པའི་
ལྷ་ཡུལ་ཞིག་སྟེ། ནགས་ཚལ་དང་མཚོ་མོ། རི་བོ་དང་དེའུ་འབུར། ས་བཅུད་བཟང་
བའི་ཞིང་ས་བཅས་ཀྱིས་ཕྱུག་པའི་གནས་དེ་ནི་ངའི་དྲན་པའི་ཀློང་གི་ཙོང་ཁ་རྫོང་
ཡིན། སྐུ་འབུམ་དགོན་པའི་མཆོད་གཞིས་ཁོངས་ཡིན་པ་ཆུ་རུ་ཁ་སྡེ་བ་ནི་ང་སྐྱེས་
ཡུལ་ཡིན། ཙོང་ཁ་ནི་དུས་རབས་བཅུ་བཞི་པའི་ནང་བྱུང་བའི་བོད་ཀྱི་ནང་པ་
སངས་རྒྱས་པའི་ཆོས་བརྒྱུད་ཁོངས་དགེ་ལུགས་པའི་གྲུབ་མཐའི་སྲོལ་འབྱེད་རྗེ་
ཙོང་ཁ་པ་ཆེན་པོ་སྐུ་འཁྲུངས་ཡུལ་རེད། ང་རང་ནི་ཕ་མ་གཉིས་ལ་སྐྱེས་པའི་ཕྲུ་གུ་
གཉིས་པ་དེ་ཡིན་ནའང༌། བུ་མོའི་ནང་གི་རྒན་པ་དེ་ཡིན་པས། གཅིག་བྱས་ན་བུ་
མོ་ཁྱུ་གཅིག་སྐྱེ་རྒྱུའི་སྔ་ལྟས་ཤིག་ཏུ་ཆ་འཇོག་བྱས་ཡོད་སྲིད།
3སྐུ་འབུམ་དགོན་པའི་ལྷོ་ནུབ་ཏུ་གནས་ཆགས་ཤིང༌། ལྟག་མཚེར་ནས་ལེ་དབར་ཉི་ཤུའི་སར་
ཡོད།

10
ཆུ་སྐྱེས་སྒྲོལ་མའི་བསྒྱུར་དེབ།
ལོ་ན་ཆུང་དུས་ཨ་མདོ་ཁུལ་དུ་རོལ་བའི་རང་དབང་དེ་ནི་ནམ་ཡང་བརྗེད་
ཐབས་མེད་པ་ཞིག་རེད། ང་ནི་བུ་མོ་སྤུན་བདུན་དང་བུ་སྤུན་གསུམ་དང་ལྷན་དུ་
བྱམས་སྐྱོང་དང་མཛའ་བརྩེའི་ངང་ནས་ནར་སོན། ངའི་ཕ་མ་གཉིས་ནི་ཞིང་པ
འཇོན་ཐང་ཅན་དང་ཕྱུག་པོ་ཞིག་རེད། ངའི་ལྟ་རྒྱ་ཐོས་རྒྱ་དང་གོ་རྟོགས་སོགས་ནི་
མེས་པོའི་ས་ཞིང་འདེབས་ལས་ནས་མགོ་བཙུགས་པ་དང་མཇུག་ཀྱང་དེ་རུ་སྒྲིལ་
ཡོད། ཞིང་ས་དེ་ལས་ང་ཚོས་འཁོར་བ་དང་འབྲེལ་བའི་འཚོ་གནས་ཀྱི་དོན་གནད་
མང་དག་ཅིག་ཤེས་རྟོགས་བྱུང་། མདོར་ན། ལས་དབང་ཞིག་གིས་ངའི་མི་ཚེ་ལ་གློ
བུར་དུ་འཕོ་འགྱུར་བྱུང་ཡང་། ང་ནི་ད་དུང་ཞིང་པའི་བུ་མོ་ཞིག་རང་ཡིན།
ང་རང་ཆུང་དུས་ཀྱི་ལོ་ཟླ་དེ་དག་ནི་ནང་མི་མང་པོ་ཡོད་པའི་ཁྱིམ་ཚང་ཞིག་
གི་འཚོ་བའི་ཁྲོད་ནས་རོལ། དེ་ཡང་ངའི་པ་ལགས་ལ་བུ་སྤུན་དྲུག་ཡོད་པ་དང༌།
ཁོང་རྣམ་པའི་བཟའ་ཟླ་བུ་ཕྲུག་ཚང་མ་ང་ཚོ་དང་མཉམ་དུ་འཚོ་སྡོད་བྱེད་ཀྱི་ཡོད།
དེ་ནི་ཨ་མདོ་ཁུལ་གྱི་ཐུན་མོང་མ་ཡིན་པའི་ལུགས་སྲོལ་ཞིག་རེད། རང་གི་རིགས་
རྒྱུད་སྤེལ་ཆེད་བུ་ལ་ཚུར་མནའ་མ་བསུ་བ་ཡིན། བུ་མོ་ཚོ་ནི་གཉེན་སྒྲིག་ཟིན་རྗེས་
ཁྱོ་གའི་ཁྱིམ་ལ་ཕར་མནའ་མར་སོང་ནས་ཁྱོ་གའི་ནང་མི་དང་མཉམ་དུ་སྡོད་པ་
རེད། སྐབས་རེར་ཕ་མ་གཉིས་ལ་ཕྲུ་གུ་བུ་མོ་ཁོ་ན་ལས་མེད་ན། ཁྱིམ་རྒྱུད་རྒྱུན་
སྐྱོང་ཡོང་སླད་ནང་ལ་མག་པ་ཚུར་བསུ་སྲོལ་ཡོད་ཀྱང་དེ་ནི་ཐུན་མོང་མ་ཡིན་པའི་
ལུགས་སྲོལ་ཞིག་མ་རེད།

11རྒྱལ་ཡུམ་ཆེན་མོ།
ཨ་མདོ་ཁུལ་གྱི་ཁང་པ་དེ་ཚོ་ནི་བོད་དབུས་ཁུལ་གྱི་ཁང་པ་དང་འདྲ་པོ་མེད།
དེ་ཚོ་ནི་གྲུ་བཞི་ཐོག་རྩེག་གཅིག་གཉིས་ལས་གྲུབ་པ་ཞིག་ཡིན། ངའི་ཁྱིམ་གྱི་ཁང་
པ་ནི་ཐོག་རྩེག་གཉིས་ཅན་ཞིག་ཡིན་པ་དང་། ང་ཚོར་ད་དུང་ཁང་པ་གཅིག་ཐོག་
ཅན་ཞིག་ཡོད་པ་དེའི་ནང་ལས་མི་ཚོ་སྡོད་ཀྱི་ཡོད། ཁང་པ་དེ་ཚོ་ནི་ས་གྱང་ལས་
གྲུབ་པ་ཞིག་ཡིན། དེ་ནི་གྱང་གཤོང་ཞེས་པའི་ཤིང་ལེབ་གཉིས་ཀྱི་དབར་ལ་ས་དང་
བྱེ་མ་མཉམ་བསྲེས་ཀྱིས་བཅག་མནན་བྱས་ཏེ་བསླངས་པ་ཞིག་ཡིན། གྲོང་གསེབ་
ཁུལ་གྱི་ཁང་པ་ནི་སྒོ་ར་ནང་མ་དེ་རྡོ་རྩིག་གི་ལྕགས་རིས་བསྐོར་ཡོད་པ་ཞིག་ཡིན།
ནང་མི་མང་པོ་ཡོད་པའི་ཁྱིམ་ཚང་དེ་ཚོ་ཁང་པ་ཆེན་པོ་དེ་འདྲའི་ནང་མཉམ་སྡོད་
བྱེད་པ་རེད། ཁང་པ་ཚང་མར་རྩམ་པ་དང་གྲོ་ཞིབ། མར། ཤ་སྐམ་པོ། སྣུམ་
སོགས་བཞག་སའི་གཉེར་ཚང་ཆེན་པོ་རེ་ཡོད། རྟ་ར་དང་བ་རའི་ནང༌། རྟ། ལུག
བ་ཕྱུགས། ཕག་པ། བོང་བུ། འབྲི། གཡག མཛོ། མཛོ་མོ་སོགས་ཕྱུགས་རིགས་
རྣམས་བདག་སྐྱོང་བྱེད།
ང་ཚོའི་གྲོང་གསེབ་ཁུལ་དེ་རུ་ངས་དེ་སྔར་མཐོང་མྱོང་མེད་པའི་འབྲོག་ཁྱི་
ཆེན་པོ་དང་རྫིག་པོ་དེ་འདྲ་ཡོད། ལྷ་ས་ཁུལ་དུའང་དེའི་རིགས་དེ་འདྲ་མཐོང་རྒྱུ་
འདུག དེ་ཚོ་ནི་སྒོ་སྲུང་གི་ཆེད་དུ་ཉར་བ་རེད། ཁྱི་དེ་ཚོ་ནི་དུས་རྒྱུན་རྟ་དང་བརྗེ་
ཚོང་བྱེད་པ་རེད། དེ་ཡང་བརྗེ་ཚོང་བྱེད་སྐབས་ས་ཐག་རིང་པོར་གོམ་པ་བརྒྱབ་
ནས་འགྲོ་དགོས་སྟབས། རྐང་ལག་ལ་རྨ་ཐོན་གྱི་ཡོད་པར་གཡག་གི་ཀོ་བས་རྨ་
དཀྲིས་བྱེད་པ་རེད་ཅེས་ཤོད་སྲོལ་འདུག

12 ཆུ་སྐྱེས་སྒྲོལ་མའི་བསྒྱུར་དེབ།
ངའི་པ་ལགས་ཀྱི་མཚན་ལ་བཀྲ་ཤིས་དོན་གྲུབ་དང་ཨ་མ་ལགས་ཀྱི་མཚན་
ལ་སྒྲོལ་མ་དབྱངས་འཛོམས་ཞུ་བ་རེད།* ངའི་སྤོ་བོ་ལགས་དང་རྨོ་མོ་ལགས་ཀྱང་
ང་ཚོའི་མཉམ་དུ་བཞུགས་ཀྱི་ཡོད། ཨ་མདོ་ཁུལ་ལ་ཆ་བཞག་ན། ཁྱིམ་གྱི་བུད་
མེད་རྒན་གྲས་ཚང་མར་ཨ་མ་ལགས་སམ་ཨ་མ་ཞེས་འབོད་ཀྱི་ཡོད། ཁྱིམ་ཚང་
གཅིག་ནང་ཨ་མ་མང་པོ་དེ་འདྲ་ཡོད་དུས། ལོ་ན་རྒན་གཞོན་ལ་གཞིགས་ནས་དབྱེ་
བ་ཕྱེ་ཡི་ཡོད། དཔེར་ན། ཨ་མ་རྒན་པ་དང་ཨ་མ་གཞོན་པ་ཞེས་འབོད་པ་ལྟ་བུ་
རེད། བུ་ཕྲུག་ནར་སོན་པའི་རྒན་རྒོན་ཚོས་ལས་ཀ་དེ་ཙམ་བྱེད་དགོས་ཀྱི་མེད། དེ་
ནི་ཁོང་རྣམས་ཀྱིས་ལོ་ན་གཞོན་སྐབས་ལས་ཀ་བྱས་ཚར་བ་ཞིག་ལ་བརྩི་བ་དང༌།
དེ་ནི་གུས་ཞབས་དང་འབྲེལ་བའི་ལུགས་སྲོལ་ཞིག་ཀྱང་རེད།
ང་སྐྱེས་རྗེས་སྤོ་བོ་ལགས་དང་རྨོ་མོ་ལགས་རྣམ་གཉིས་ཀྱིས་དམིགས་
བསལ་གྱིས་བྱམས་སྐྱོང་གནང་། དེ་ནི་ང་རང་རྒན་ཤོས་ཡིན་པ་ཁོ་ནས་མིན་པ་ནི་
ང་ལས་རྒན་པའི་གཅེན་པོ་ཡོད་པས་ཤེས། འོན་ཀྱང་། ང་རང་ཕྲུ་གུ་དམིགས་
བསལ་བ་ཞིག་དང་། དེ་བས་ཀྱང་ནར་སོན་རྗེས་དམིགས་བསལ་བ་ཞིག་ཆགས་
རྒྱུའི་སྔ་ལྟས་འགའ་བཤད་མཁན་བྱུང་བས་རེད། ཁོང་རྣམ་པས་བྱམས་བརྩེས་
བསྐྱངས་པ་ནི་བརྩེ་དྲིན་ཆེན་པོར་བསམ་བཞིན་ཡོད་ལ། ང་རང་ལ་དགའ་སྐྱིད་ལྡན་
4 “བསོད་ནམས་མཚོ་ནི་ཆ་རུ་ཁའི་ཆོས་ལྡན་ཕུན་ཚོགས་ཉི་མ་དང་ཁོང་གི་སྐུ་ཟླ་སྒྲོལ་མ་མཚོ་
གཉིས་ཀྱི་བུ་མོ་ལྔ་ལས་རྒན་ཤོས་དེ་ཡིན།”" <<སྐུ་མདུན། ཏཱ་ལའི་བླ་མའི་ནང་མིའི་ལོ་རྒྱུས>>
རྩོམ་པ་པོ་མེ་རས་ཁཱི་རཀ(HarperCollins Publishers)ཡི་དཔར་མ། ཕྱི་ལོ་1997 ལོ།
དབྱིན་དེབ། ཤོག་ངོས་23ན་གསལ།

13རྒྱལ་ཡུམ་ཆེན་མོ།
པའི་བྱིས་པའི་དུས་སྐབས་ཤིག་སྦྱིན་པ་དང༌། དོན་དངོས་ལ་བུད་མེད་ཚོའི་མི་ཚེ་ནི་
དཀའ་སྡུག་ཅན་དང༌། ཁག་པོ། སེམས་སྡུག་དང་ཆག་སྒོས་ཁེངས་ནས་ཡོད་པ་དེ་
གནས་སྐབས་ཤིག་རིང་ང་ལ་ཤེས་སུ་མ་བཅུག་པར་ངའི་བྱིས་དུས་ཀྱི་འཚོ་བ་
དགའ་སྤྲོས་ཁེངས་སུ་བཅུག་སྟབས། ངས་ག་དུས་ཡིན་ནའང་ཁོང་རྣམ་པའི་བཀའ་
དྲིན་དེ་འཇལ་ན་འདོད།
སྤོ་བོ་ལགས་དང་རྨོ་མོ་ལགས་རྣམ་གཉིས་ཀྱིས་ང་ལ་མི་ཚེའི་འགྲོ་ལུགས་
ཤིག་བསླབ་གནང་བ་ནི། ང་རང་གིས་འགྲོ་འདུག་སྤྱོད་གསུམ་ཁོང་གཉིས་དང་ལྷན་
དུ་རོལ་བ་དང༌། ཁོང་གཉིས་པོས་བྱམས་བརྩེས་བསྐྱངས་པ་དེས་ངའི་འདོད་བློ་
ཡོངས་རྫོགས་བསྐང་ཡོད་པའི་ངོས་འཛིན་ཞུ་བཞིན་ཡོད། དེ་ཡང་ཡིན་ཏེ། རྒན་
རྒོན་གཉིས་དང་བུ་ཕྲུག་དབར་ལ་བཀག་འགོག་གང་ཡང་མེད་པའི་ནང་ཚག་གི་
འབྲེལ་ལམ་ཞིག་ལས་སྤྱོད་ཚུལ་གཞན་སོགས་གང་ཐད་ན་ས་མཚམས་གཞན་
མེད་པས་ཡིན།
ངའི་སྤོ་བོ་ལགས་ནི་གཟུགས་སྟོབས་ཆེན་པོ་དང་སྤོབས་པ་ཆེན་པོ། དེ་
བཞིན་རང་མཐོང་ཅུང་ཙམ་ཡོད་མཁན་ཞིག་ཀྱང་ཡིན། ཁོང་ནི་སྐབས་དེར་ང་ཚོའི་
ལུང་པའི་དཔོན་པོ་ཞིག་ཡིན་ལ། ཁོང་གིས་དབང་ཤེད་དང་དམ་དྲག་དང་བཅས་ཏེ་
སྣེ་ཁྲིད་བྱེད་ཀྱི་ཡོད། ང་སྐྱེས་མ་ཐག་ཧ་ཅང་ཁོང་ཁྲོ་ཚ་བོ་ཡོད་པའི་ངའི་སྤོ་བོ་
ལགས་ཀྱིས་པང་དུ་བླངས་ནས་དཀྲུག་དཀྲུག་གཏོང་བཞིན། འདི་ནི་ངའི་བུ་མོ་
བསོད་ནམས་མཚོ་མོ་རེད་ཅེས་སྐད་གསང་མཐོན་པོས་བསྒྲགས་པ་དེ་ནས་བཟུང་

14
ཆུ་སྐྱེས་སྒྲོལ་མའི་བསྒྱུར་དེབ།
ང་ཁོང་གི་དཔོན་པོ་ཆགས། ཐ་ན་ངས་དབང་ཆ་བེད་སྤྱོད་ཀྱིས་ཕ་མ་གཉིས་ལ་ཁོང་
ཁྲོ་བསླངས་ནའང་ངའི་ཁ་ལ་ཉན་རྒྱུ་ལས་ཐབས་གཞན་མེད།
ངེད་ཀྱི་ཕ་མ་གཉིས་ཀྱིས་དོན་དག་ཅི་ཞིག་སྒྲུབ་ཀྱང་སྤོ་བོ་དང་རྨོ་མོ་གཉིས་
ཀྱི་ཁ་ལ་ཉན་པ་དང་བརྩི་འཇོག་བྱེད་པ་ཡིན་སྟབས། སྐབས་དེའི་ངའི་བྱིས་པའི་
སེམས་ཁམས་དང་ཐོལ་བྱུང་གི་བསམ་བློའི་འགྱུར་ལྡོག་དེ་ཚོ་ནི་བལྟས་ཚོད་ཀྱིས་
ཁྱད་མཚར་པོ་ཞིག་ཡོད་ཀྱང་། ཕ་མ་གཉིས་ཀྱིས་དང་ལེན་མ་གནང་རང་གནང་
ཆགས་ཀྱི་ཡོད།
ང་ཚོ་གཉེན་ཉེའི་དབར་གྱི་གནས་སྟངས་ལ་གུས་བརྩི་ཞུ་སྟངས་དེས་ང་ཚོའི
སྤྱོད་ལམ་ལ་བག་ཆགས་ཅི་ཙམ་ཞིག་བཞག་ཡོད་པ་རྗེས་ལ་ངས་གཞི་ནས་ཤེས་
བྱུང༌། སྤོ་བོ་ལགས་དང་རྨོ་མོ་ལགས་རྣམ་གཉིས་དང་ཚ་བོ་དང་ཚ་མོ་ཚོ་ནི་མཛའ་
བརྩེའི་འབྲེལ་ལམ་ཞིག་གིས་གཞི་གཅིག་ཏུ་བཅིངས་ཡོད་ཅིང་། ནང་མི་ཚང་མས་
སྤོ་བོ་ལགས་དང་རྨོ་མོ་ལགས་རྣམ་གཉིས་ལ་འཚེར་སྣང་དང་བཅས་གུས་བཀུར་
བྱེད། འོན་ཀྱང་། ཕ་མ་དང་ཕྲུ་གུའི་དབར་གྱི་འབྲེལ་ལམ་ནི་སྟངས་འཛིན་དང༌།
བར་ཐག་ཅན། དེ་བཞིན་ནང་ཚག་མ་ཡིན་པ་བཅས་ཀྱི་རྣམ་པ་ཅན་ཞིག་ཡོད། ངའི་
ཕ་མ་གཉིས་དང་སྤོ་བོ་ལགས་དང་རྨོ་མོ་ལགས་རྣམ་གཉིས་དབར་གྱི་འབྲེལ་ལམ་
ཡང་དེ་ལྟ་བུ་ཞིག་ཡིན།
ང་ལ་ཡང་ཡང་དོ་སྣང་བྱུང་བ་ཞིག་ནི། ཕ་མ་གཉིས་པོས་སྤོ་བོ་ལགས་དང་
རྨོ་མོ་ལགས་རྣམ་གཉིས་ལ་འཚེར་སྣང་ཅི་ཙམ་གནང་གི་ཡོད་པ་དེ་རེད། དཔེར་ན།

15རྒྱལ་ཡུམ་ཆེན་མོ།
སྤོ་བོ་ལགས་ཚ་ཁྲིའི་སྒང་ལ་བཞུགས་ཡོད་ན། པ་ལགས་ཚ་ཁྲིའི་སྒང་ལ་བཞུགས་
ནུས་ཀྱི་མེད་པར། ཞ་ལའི་སྒང་ལ་བཞུགས་པའམ། ཡང་ན། ཡར་ལངས་ནས་
བཞུགས་དགོས་ཀྱི་ཡོད། དེ་ནི་ཡུལ་སྲོལ་གྱི་འགྲོ་སྟངས་ཤིག་རེད། འོན་ཀྱང༌། ང་
རང་ནི་གོག་འགྲོས་ཀྱིས་ཕྱིན་ནས་ཚ་ཁྲིའི་སྒང་གི་སྤོ་བོ་ལགས་དང་མཉམ་དུ་སྡོད་
ཀྱི་ཡོད། ཁོང་གིས་ཕྱག་གཉིས་པོ་ང་ལ་རྐྱོང་སྐབས། རང་ཉིད་ཉེན་སྐྱོབ་གནང་སོང་
སྙམ་པའི་ཚོར་སྣང་ཞིག་ཡོང་གི་ཡོད། ངས་ནི་སྤོ་བོ་ལགས་ཡོད་ས་དེར། ཁོང་གི་
གཅེས་ཕྲུག་ཆུང་ཆུང་སྐྱིད་པོ་བྱུང་ན་གང་འདོད་བྱེད་ཆོག་གི་ཡོད་བསམ་པའི་རྣམ་
པ་སྟོན་ཆེད་ཡིན་པའི་ངའི་བྱེད་སྟངས་རིགས་གཅིག་གིས་པ་ལགས་ལ་ཁོང་ཁྲོ་
སློང་གིན་ཡོད།
སྤོ་བོ་ལགས་ཀྱིས་མཉེས་ཤོས་ཀྱི་གསོལ་ཇ་མཆོད་གནང་སྐབས། “བཀྲ་
ཤིས་དོན་གྲུབ། མར་སྡོད་ནས་ཇ་ཐུངས” ཞེས་ལབ་ན་མ་གཏོགས། པ་ལགས་
ཀྱིས་སྤོ་བོ་ལགས་དང་མཉམ་དུ་གསོལ་ཇ་མཆོད་ཆོག་གི་མེད། དེ་ནི་རྒྱུན་ལྡན་གྱི
ཡུལ་སྲོལ་གོམས་གཤིས་ཀྱི་དབང་གིས་རེད། གཞན་ཡང༌། རྐུབ་སྟེགས་ནི་
གནས་བབ་གཅིག་པའི་མི་རྣམས་འདུ་འཛོམས་སྐབས་བེད་སྤྱོད་གཏོང་བ་ཙམ་
ཡིན་སྟབས། པ་ལགས་ཀྱིས་རྐུབ་སྟེགས་ཤིག་ཀྱང་མི་ལེན་པར་འདོད་བློ་ཁེངས་
པོས་ཞ་ལའི་སྟེང་དཀྱིལ་ཀྲུང་བྱས་ནས་སྡོད་པ་རེད།
ནམ་རྒྱུན་ཉི་མ་ནུབ་རྗེས་ནང་མི་རྣམས་མཉམ་འཛོམས་ཀྱིས་དགོང་ཟས་ལ་
རོལ་གྱི་ཡོད་པ་དེའི་སྐབས་སུ་ང་རང་སྤོ་བོ་ལགས་ཀྱི་ཉེ་འཁྲིས་སུ་སྡོད་ཀྱི་ཡོད། དེ་

16
ཆུ་སྐྱེས་སྒྲོལ་མའི་བསྒྱུར་དེབ།
ནི་དགོང་ཟས་རྗེས་ལ་ངེད་གཉིས་ཀྱིས་སྒྲུང་གི་དུས་ཚོད་སྐྱིད་པོར་རོལ་རྒྱུ་ཡིན་
པའི་གསང་བརྡ་ཞིག་ཡིན། ང་ནི་ཁོང་གིས་རྫོགས་མཐའ་མེད་པར་ཤོད་པའི་གཏམ་
རྒྱུད་དང་སྒྲུང་སྙན་པོ་དེ་ཚོར་ཉན་རྒྱུར་དགའ་པོ་ཡོད། དགོང་ཟས་ཚར་རྗེས་སྒྲུང་
ཉན་པའི་དུས་ཚོད་སྐྱིད་པོ་དེར་རོལ་རྒྱུ་ཡིན་པའི་གསང་བརྡ་བྱེད་ཀྱི་ཡོད། ང་རང་
དགའ་ཤོས་ཀྱི་སྒྲུང་གཅིག་ནི། ང་ལ་མིང་མང་པོ་ཞིག་བཏགས་རུང་མཐའ་མར་
ཁོང་གིས་བཏགས་པའི་མིང་དེ་གཏན་འཁེལ་བའི་སྐོར་དེ་རེད། མདོར་ན། ཁོང་
གིས་བདེ་སྐྱིད་ཀྱི་འཚོ་བ་རོལ་ཤེས་ལ། དོན་སྙིང་ལྡན་པའི་མི་ཚེའི་ཉམས་མྱོང་ཕུན་
སུམ་ཚོགས་པོ་ཡོད་པ་དེས། ང་རང་ཆུང་དུས་ཀྱི་ལོ་ངོ་དེ་དག་གི་མི་ཚེའི་འཚོ་བའི་
ནང་བག་ཆགས་ཟབ་ཤོས་ཤིག་བཞག་ཡོད།
དངོས་ནས་བྱས་ན། ང་རང་ལོ་ན་ཆུང་ངུའི་གནས་སྐབས་སུའང་སེམས་ནང་དུ་
སེམས་ཁྲལ་ཆེན་པོ་ཡོད་པའི་བུ་མོ་ཞིག་ཡིན། འདས་ཟིན་པའི་ལོ་ཟླ་དེ་དག་གི་
ནང་ལ། ང་ཚོས་ཤེས་རྟོགས་བྱུང་བའི་གནས་ཚུལ་ཞིག་ནི། ཕོ་མོའི་དབར་ལ་མི་
འདྲ་བའི་ལས་འགན་དང་མངོན་འདོད། དེ་བཞིན་ནང་མི་ཚོས་ཀྱང་ཕོ་མོ་གཉིས་
ལས་བུ་ཚོར་དགའ་པོ་བྱེད་ཀྱི་ཡོད་པ་དེ་རེད། བུ་མོ་ཞིག་སྐྱེས་པ་ཡིན་ན་སྐབས་
རེར་སྨོན་ལམ་ལོག་པ་ཞིག་ཏུ་བལྟ་བཞིན་ཡོད། དེ་ཡང་སྔོན་མ་མི་ཚང་སྐྱོ་བོ་ཞིག་
ལ་བུ་མོ་ཞིག་སྐྱེས་མ་ཐག་དེ་ཆུ་ནང་དུ་གཡུགས་པ་རེད་ཟེར་བའི་སྒྲུང་ཞིག་གོ་
མྱོང་། ང་ཚོ་ཞིང་པའི་སྤྱི་ཚོགས་ལ་ཆ་མཚོན་ན། བུ་མོ་ཞིག་སྐྱེས་ན་དེ་ནི་དཔལ་
འབྱོར་ཐད་དཀའ་ངལ་ཞིག་ཡིན་པའི་ངོས་འཛིན་བྱེད་པ་དང༌། བུ་མོ་ནི་ཟས་གོས་

17རྒྱལ་ཡུམ་ཆེན་མོ།
སོགས་ཐོན་སྐྱེད་བྱེད་མི་ཐུབ་པར་དཔལ་འབྱོར་ཆུད་ཟོས་གཏོང་མཁན་ཞིག་ལ་
བརྩི་བ་རེད། དེ་ནི་ལོ་ཆུང་བུ་མོ་རྣམས་གཉེན་སྒྲིག་ཟིན་རྗེས་ནང་མི་ཚོ་དང་ཁ་བྲལ་
ནས་མནའ་མར་འགྲོ་དགོས་པ་དེར། བག་རྫོངས་སམ་ནོར་སྐལ་སོགས་ཀྱི་མཐུན་
རྐྱེན་མཁོ་སྤྲོད་བྱེད་དགོས་པས་རེད། ཕྱོགས་གཞན་ཞིག་ནས་བསམ་ན། བུ་ཚོས་
ནི་ཐོན་སྐྱེད་ནུས་ཤུགས་སྤེལ་ཐུབ་པར་བརྩིས་ཏེ་རང་གི་ནང་མི་དང་མཉམ་དུ་ཉར་
ནས། རིགས་རྒྱུད་དང་ནང་གི་དཔལ་འབྱོར་སྔར་བས་འཕེལ་རྒྱས་གཏོང་མཁན་ལ་
བརྩི་བཞིན་པས་རེད།
ངས་སྤོ་བོ་ལགས་ལ། ཕྲུ་གུ་བུ་དང་བུ་མོ་གཉིས་ནས་སུ་གདམ་ག་གནང་གི་
ཡིན་ནམ་ཞེས་ཐེངས་མང་བཀའ་འདྲི་ཞུས་མྱོང༌། ཁོང་གིས་བུ་གདམ་ག་གནང་བ་
ཡིན་ན། བློ་ཕམ་གྱི་གནས་ཚུལ་དེར་ངས་བཟོད་བསྲན་མི་ཐུབ་པ་མཁྱེན་པས། དེ་
ལས་ལྡོག་སྟེ། ཁོང་གིས། ངས་ཁྱེད་རང་མ་སྐྱེས་སྔོན་ནས་ཀྱང་བུ་མོ་རེད་ལབ་མི་
འདུག་གམ་ཞེས་ངའི་ཨ་མཆོག་ལ་སེན་གཅུས་ཤིག་བརྒྱབ་ནས་གསུངས་ཀྱི་ཡོད་
པ་དེར་ང་རང་དགའ་བ་ཚད་མེད་སྐྱེས་ཀྱི་ཡོད། དེས་ང་རང་གི་ཡིད་ཚིམ་པར་བྱས་
ཤིང་། དེ་ལས་ངས་རིགས་རུས་ཀྱི་ཞེན་ཁོག་ལས་རང་ཉིད་གལ་ཆེན་ཞིག་ཡིན་
པའང་ཤེས་རྟོགས་བྱུང༌།
ངས་འཛམ་གླིང་སྟེང་གི་མཚར་གཏམ་སྙན་ཤོས་དེ་ཐོས་པ་ལྟར་གྱི་རང་
དབང་གི་དགོད་སྒྲ་སྒྲོག་ལ། ལྗོན་ཤིང་སྣ་ཚོགས་དང་མེ་ཏོག་གི་མཚར་སྡུག རྟ་
ནོར་ལུག་གསུམ་དང་མཉམ་དུ་རོལ་བའི་འཚོ་བ་སོགས་ལ་ལོངས་སྤྱོད་པའི་དགའ་

18
ཆུ་སྐྱེས་སྒྲོལ་མའི་བསྒྱུར་དེབ།
སྐྱིད་དེ་ངའི་བྱིས་བློས་ཅི་ཙམ་ལྕོགས་ཚོད་དུ་དེ་ཙམ་རྨི་ལམ་གྱི་ཞིང་ཁམས་ལ་
རོལ་བཞིན་ཡོད། མདོར་ན། བདེ་སྐྱིད་དང་བྱམས་བརྩེས་ཁེངས་པའི་འདས་པའི་
ལོ་ཟླ་དེ་དག་ནི་ངས་དུས་ནམ་ཡང་བརྗེད་མི་ཐུབ་པ་ཞིག་རེད།

19རྒྱལ་ཡུམ་ཆེན་མོ།
༣
བྱིས་དུས་ཀྱི་འཚོ་བ།
སྤོ་བོ་ལགས་དང་རྨོ་མོ་ལགས་རྣམ་གཉིས་དང་གྱེས་བྲལ་བྱུང་བ་ནི་བསམ་
ཡུལ་ལས་འདས་པ་ཞིག་རེད། དེ་ཡང༌། 190s ལོར་རྒན་རྒོན་རྣམ་གཉིས་ཀྱིས་རྒྱ་
ཡག་ཏུ་ས་ཞིང་ཞིག་ཉོས་འདུག་པ་ནི་ཙོང་ཁ་ནས་སྤྱི་ལེ་བདུན་ཅུ་དོན་ལྔ་ཙམ་གྱི་
ས་ལ་ཡོད། ངའི་སྤོ་བོ་ལགས་ཀྱིས་ས་ཞིང་ཉོ་ཡུལ་དེ་ནི་ཐོག་མར་ཁ་ཆེ་བ་ཚོའི་
གནས་ཡུལ་ཞིག་ཡིན་པ་དང་། དུས་ཕྱིས་ཁ་ཆེ་དང་རྒྱ་མི་དམག་འཁྲུག་བྱུང་རྗེས་
ཁ་ཆེ་བ་རྣམས་ཡུལ་དེ་ནས་བཙན་གྱིས་ཕྱིར་ཕུད་བྱས་རྗེས་སྤོ་བོ་ལགས་ཀྱིས་ས་
ཞིང་དེ་ཉོས་འདུག སྤོ་བོ་ལགས་ཙོང་ཁར་ཕྱིར་ཕེབས་དགོས་པས། བུ་ཕྲུག་ཚོར་
ས་ཞིང་གསར་པ་དེར་ཕྱིན་ནས་འདུག་འདོད་ཡོད་མེད་བཀའ་འདྲི་གནང༌། ངའི་པ་
5མ་ཡིག་ན། (also called Tanantwan.)ཞེས་ས་ཆ་དེར་འབོད་མིང་གཞན་ཞིག་ཀྱང་ཡོད་
པར་བཤད་འདུག་ཀྱང༌། དེ་བོད་སྐད་དུ་ཇི་ལྟར་འབྲི་དགོས་པ་མ་ཤེས་པས་དཔྱད་པར་འཚལ།

20 ཆུ་སྐྱེས་སྒྲོལ་མའི་བསྒྱུར་དེབ།
ལགས་ཀྱི་བུ་སྤུན་གཉིས་ཀྱིས་ཁ་ཆེའི་ཡུལ་དེར་འདུག་འདོད་མེད་སྐོར་ཞུས། དེར་
བརྟེན། ངའི་ཕ་མ་གཉིས་ཀྱིས་ས་གནས་དེར་ཕེབས་ནས་བཞུགས་རྒྱུར་དང་ལེན་
གནང་འདུག
དེ་དུས་ང་རང་ལོ་ན་ལྔ་ལ་སོན་མ་ཐག་ཡིན་པས་གནས་སྤོས་བྱས་སྐོར་དེ་
གསལ་པོ་ཞིག་དྲན་ལམ་དུ་འཆར་གྱི་མི་འདུགའོན་ཏེ། ག་ཚོད་དྲན་ལམ་དུ་འཆར་
བ་དེ་ཞུས་ན། ང་ནི་རང་གི་ལྟེ་ཁྲག་འཕོ་སའི་ཕ་ཡུལ་ལ་དགའ་ཞེན་ཡོད་ནའང༌། དེ་
དང་བྲལ་ནས་འགྲོ་དགོས་བྱུང་བ་དེར་བློ་འགྱོད་མ་བྱུང་བ་མ་ཟད། ས་གནས་
གསར་པ་དེར་སྤོ་རྒྱུར་སྤྲོ་སྣང་ལྟ་བུ་ཞིག་འཕེལ། སྤྲོ་སྣང་སྐྱེས་དོན་ནི་སྔར་མེད་ཀྱི་
ཉམས་མྱོང་ཞིག་དང་ས་ཆ་གསར་པ་ཞིག་མཐོང་གི་ཡོད་པས་ཡིན། ང་ལ་མཚོན་
ན། དུས་སྐབས་དེར་ད་དུང་ཡང་འགན་ཁུར་མེད་པར་བྱིས་དུས་ཀྱི་རྩེད་འཇོར་
རོལ་བཞིན་པའི་དུས་སྐབས་ཤིག་རེད།
རྒྱ་ཡག་°ནི་ཆུ་རུ་ཁ་སྡེ་བ་དང་ཁྱད་པར་དེ་ཙམ་མེད་པར་མཛེས་སྡུག་ལྡན་
པའི་ས་ཆ་ཞིག་ཡིན། ང་ཚོ་རྟ་ལ་ཞོན་ནས་སོང་ན་ཆུ་ཚོད་གསུམ་ནས་ལྔའི་ཡུན་
ལ་སླེབས་ཐུབ་ཀྱི་ཡོད་པས་ས་ཆ་དེ་གཉིས་དབར་ནི་དེ་ཙམ་གྱི་རྒྱང་ཐག་རིང་པོ་མ་
རེད། སྐབས་དེར། འོར་འདྲེན་གྱི་ཡོ་བྱད་ནི་རྟ་དང༌། གཡག མཛོ་བཅས་ཀྱིས་
འདྲུད་པའི་ཤིང་རྟ་འདྲེན་འཁོར་གྱི་རིགས་ཁོ་ན་ལས་མེད། ལས་ཀ་བྱེད་མཁན་གྱི་
6 རྒྱ་ཡག་ནི། སྐུ་འབུམ་བྱམས་པ་གླིང་གི་བྱང་ཤར་ཕྱོགས་ན། རྒྱ་ཡག་ཐང༌། ཟི་ན་ཐང་། མདོ་
བ་ཐང་། ཞིང་སྐྱོང་ཐང་ཞེས་ཐང་ཆེན་བཞིའི་ཚོ་ཤོག་གི་གྲས་ཀྱི་རྒྱ་ཡག་ཐང་ཁོངས་སུ་ཆགས་
ཡོད་པའི་སྡེ་བ་ཞིག་རེད་ཟེར།

21རྒྱལ་ཡུམ་ཆེན་མོ།
ལས་མི་བརྒྱད་དགུ་ཙམ་དང༌། ར་མ་ཁྱུ་གཅིག སེམས་ཅན་གཞན་ཚོ་འདེད་མཁན་
གྱི་མི་འགའ་དང་བཅས་ང་ཚོས་གྱོན་ཆས་དང་བཟའ་བཅའི་རིགས་སོགས་དགོས་
མཁོ་ཆེ་རིགས་ཁོ་ན་འཁྱེར་ནས་རྒྱ་ཡག་ལ་གནས་སྤོས།
སྤོ་བོ་ལགས་དང་རྨོ་མོ་ལགས་རྣམ་གཉིས་དང་ཞལ་གྱེས་ཞུ་དགོས་པ་ནི་
བཟོད་གླགས་བྲལ་བའི་སྡུག་བསྔལ་ཞིག་ཡིན་རུང་། སྤོ་བོ་ལགས་ང་ཚོར་ཐུག་
འཕྲད་གནང་བར་ཡང་ཡང་ཕེབས་ཀྱི་ཡོད། ཁོང་རྟ་ལ་དགའ་པོ་གནང་མཁན་ཞིག་
དང༌། གོ་སྐབས་ཡོད་ཚད་ལ་ཁོང་རང་རྟ་ལ་ཞོན་ནས་གྲོགས་པོ་དང་གཉེན་ཉེ་
རྣམས་མཇལ་དུ་ཕེབས་ཀྱི་རེད། ཁོང་ཕྱི་ལོགས་སུ་ཕེབས་སྐབས་ངའི་ཨ་མ་
ལགས་ལ། “སྒྲོལ་མ་དབྱངས་འཛོམས། ཕྲུ་གུ་ཚོ་ཁང་ཁྱིམ་གྱི་ཕྱི་རོལ་ཏུ་འགྲོ་རུ་
མི་འཇུག་པར་ཁྱམས་ར་དང་ལྡུམ་རྭའི་ནང་ལ་སྡོད་དུ་འཇུག་དགོས། དེ་མིན་ཕྲུ་གུ་
སྤྱང་ཀིས་ཟོས་ཡོང་།”ཞེས་གསུང་གི་ཡོད། སྤྱང་ཀིས་ཕྲུ་གུ་འཁྱེར་གྱི་ཡོད་པ་མི་
ཚོས་ཤེས་གསལ་ཡིན། ཕྲུ་གུ་བུ་མོ་ཞིག་ཡིན་ཕྱིན་ཁང་པ་ནས་ཁྱམས་སྟེགས་ཀྱི་
ཕྱི་རོལ་ལ་འགྲོ་རུ་འཇུག་རྒྱུ་ཡང་ཧ་ཅང་གི་དཀོན་པོ་ཡིན། གང་ལྟར་ངའི་ཕ་མ་
གཉིས་ནི་དངོས་གནས་དོ་ནན་པོ་ཞིག་ཡོད།
གཅེན་གཅུང་དབར་གྱི་འབྲེལ་ལམ་ནི་དངོས་གནས་དྲོ་སྐྱིད་དང་ལྡན་པ་ཞིག་
རེད། དེ་ཡང་གཅེན་པོ་ཚོས་པ་ལགས་ཆུང་བ་ཞིག་ཡིན་པ་ལྟ་བུའི་འགན་འཁུར་
བས་ཕན་ཚུན་གྱི་མཐུན་ལམ་ནི་དམིགས་བསལ་དང་བརྩེ་བ་ཅན་ཞིག་ཡིན། དེ་
འབྲེལ་གྱི་གནས་སྟངས་ལ་དཔག་པའི་ཡིད་སྐྱོ་དགོས་པ་ཞིག་ཀྱང་ཡོད་པ་ནི།

22
ཆུ་སྐྱེས་སྒྲོལ་མའི་བསྒྱུར་དེབ།
གཅེན་མོ་རྣམས་མི་རིང་བར་གཉེན་སྒྲིག་བྱས་ནས་རང་ཁྱིམ་དང་བྲལ་དགོས་པ་དེ་
རེད། ག་དུས་ཡིན་ནའང་གཅེན་པོ་ཚོས་ཁོ་མོ་ཚོའི་བྱིས་དུས་ཀྱི་གནས་སྐབས་དེ་
དགའ་སྐྱིད་ངང་སྐྱེལ་དུ་བཅུག་ནས་བག་ཆགས་བཟང་པོའི་རྨི་ལམ་ཞིག་རྨིས་
བཅུག་གི་ཡོད། དེ་ནི་ཁོང་ཚོས་འོས་འགན་ཞིག་ཏུའང་བརྩི་བ་རེད།
ང་ལ་བུ་སྤུན་གསུམ་ཡོད་པ་ལས་རྒན་ཤོས་དེ་བཟའ་ཟླ་བུ་ཕྲུག་དང་བཅས་
པ་ང་ཚོ་དང་མཉམ་དུ་སྡོད་ཀྱི་ཡོད། གཅེན་པོ་གཅིག་ནི་དགུང་ལོ་བཅུ་ལ་ཕེབས་
སྐབས་འཇིག་རྟེན་ཕ་རོལ་ཏུ་གཤེགས། གཅེན་པོ་ཆུང་བ་དེ་སྐྱེས་རྗེས་ཕ་མ་
གཉིས་ཀྱིས་བླ་མ་ཞིག་ལ་ཁོང་རབ་ཏུ་བྱུང་ན་བཟང་ངམ། ཡང་ན་མི་སྐྱ་བྱས་ན་
དགའ་བ་ཡོད་མེད་བཀའ་འདྲི་ཞུས་པར། བླ་མ་དེས། ཁོང་དགོན་པར་བཏང་ན་
བཟང་བ་ལས་ནང་དུ་ཉར་ན་ཚེ་རིང་པོ་མེད་སྐོར་གསུངས་པ་རེད། བོད་མི་རྣམས་
ནི་བླ་མ་ལ་དད་པ་ཆེན་པོ་ཡོད་པར་བརྟེན། ཁོང་སྐུ་འབུམ་དགོན་པའི་ཆོས་སྒོར་
ཞུགས་’རྒྱུར་གཏན་འཁེལ་གནང༌།
7 རྒྱལ་ཡུམ་ཆེན་མོའི་ཡབ་ཡུམ་གཉིས་ལ་སྲས་གསུམ་དང་སྲས་མོ་བཞི་ཡོད་པ་ལས། གཅེན་
པོ་གཉིས་པ་སྟེ། ྋགོང་ས་མཆོག་གི་རང་རྣམ<<ངོས་ཀྱི་ཡུལ་དང་ངོས་ཀྱི་མི་མང་>> ཤོག་ངོས་
26ན། “ང་ཚོར་ཨ་ཞང་ཞིག་ཡོད་དེ། ངས་བློ་འགྱོད་ཀྱིས་བརྗོད་རྒྱུར། ཨ་ཞང་དེར་བློ་
ངེས་གཉིས་དགའ་བོ་རང་ཡོད་པ་མིན་ཏེ། གང་གིས་ཟེར་ན། ཨ་ཞང་ཁོང་གདོང་ནག་པོ་དང༌།
འབྲུམ་ཤུལ་མང་ཞིང༌། སྨྲ་ར་ལ་ཞག་རྩི་བྱུགས་ཏེ་སྨ་ར་ཀེར་ལངས་ཅན་བཟོས་ཡོད་པ་དང༌།ངོ་
ནག་ཅིང་། རླུང་ཡང་ལངས་པོ་ཡོད་པ་རེད། དེ་ལ་བརྟེན་ནས་ང་གཉིས་ཞེད་སྣང་དང་མ་དགའ་
བ་ཆབས་ཅིག་བྱུང་བ་རེད། ཁོང་ལ་ཕྲེང་བ་ཆེན་པོ་ལྗིད་ཆེ་བ་ཞིག་ཡོད་པ་དེ་རྒྱུན་དུ་བགྲངས་
གཤིས་ཕྲེང་བ་མདོག་སྨུག་ནག་ཏུ་བྱས་ཡོད་པ་གཅིག་དང༌། ཁོང་གི་དཔེ་ཆ་ཤོག་ལྷེ་ལྕུག་མ་

23རྒྱལ་ཡུམ་ཆེན་མོ།
མང་པོ་ཡོད་པ་སོགས་ངས་དྲན་གསོས་ཀྱི་འདུག ཉིན་གཅིག་ཁོང་གི་དཔེ་ཚ་རྣམས་ངས་བལྟས་
ཏེ་ཤོག་ལྷེ་འགའ་ཤས་འཁྲུགས་སོང་བར་ཨ་ཞང་རླུང་ལངས་ཏེ་ལྡན་ལྕག་ཅིག་བརྒྱབ་བྱུང༌། དེ་
འདྲ་བྱུང་བའི་སྐབས་ལ་བསམ་གཏན་ང་གཉིས་ཁང་པ་ནས་བྲོས་ཏེ་གྱང་གསེབ་ལ་ཡིབ་བསྡད་
ནས་ཨ་ཞང་(ལ་)འཚོལ་དུ་འཇུག་གི་ཡོད།” ཅེས་གསུང་འདུག
ཡང་། ༸ གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་>> ན། “ངོས་ཀྱི་ཨ་ཁུ་ཞིག་
སྐུ་འབུམ་དགོན་པའི་གྲྭ་པ་ཡིན་པ་ཁོང་དང་འབྲེལ་བའི་གནས་ཚུལ་ཞིག་གིས་ཞེད་སྣང་བྱུང་བ་དེ་
དྲན་ཡུལ་ན་འདུག དགོང་དྲོ་ཞིག་ལ། ཁོང་གིས་ཞལ་འདོན་གྱི་ཕྱག་དཔེ་ཀློག་བཞིན་བཞུགས་
པའི་སྐབས་སུ། ངོས་ཀྱིས་ཁོང་གི་ཕྱག་དཔེ་རྣམས་གང་སར་བཀྲམས་ནས་འཁྲུག་བཅུག་
སྟབས། ཁོང་སྐུ་རླུང་བཞེངས་ཤིང་ངོས་རང་ཡར་བཀྱགས་ཏེ་འགྲམ་ལྕག་ཚ་ཐག་ཆོད་ཅིག་
གཞུས་བྱུང་བ་དེར་ཞེད་ཐག་ཆོད་ནས་དེའི་རྗེས་ལའང་ནག་ཅིང་འབར་ཚག་ཡིན་པའི་ཁོང་གི་
ཞལ་རས་དང་། འཇིགས་སུ་རུང་བའི་སྨྲ་ར་དེ་དྲན་ཡུལ་ནས་ཡལ་དཀའ་བ་ཞིག་ཆགས། དེ་
ནས་བཟུང་ཁོང་ག་དུས་མཇལ་ནའང་སྐྲག་སྣང་ཞིག་ཡོང་གིན་ཡོད།” ཅེས་མཛད་རྣམ་དབྱིན་
དེབ་<<FREEDOM IN EXILE>> A Cornelia & Michael Bessie Book ཡིས་དཔར་
སྐྲུན། ཕྱི་ལོ་1990 ཤོག་ངོས་13 ན་གསལ་བ་བོད་བསྒྱུར་ཞུས། དེར་ཨ་ཁུ་ཡིན་ཚུལ་བཀོད་
འདུག དེ་བཞིན་སྐུའི་གཅེན་པོ་རྒྱ་ལོ་དོན་འགྲུབ་ཀྱི་ལོ་རྒྱུས་དེབ་ན། “དེ་ནས་ཡུམ་ཆེན་གྱིས། ཀ་
ལིམ་པོང་དུ་བསྒུགས་ནས་སྡོད་དང༌། མི་འགྱང་བར་ངའི་ཨ་ཞང་སྟེ་ཡུམ་ཆེན་རང་གི་གཅུང་པོ་
(ཡིན་རྒྱུ་ནི་གཅེན་པོ་གཉིས་ལས་ཆུང་བ་དེ་ཡིན་འདུག)ཁོང་གསུང་འཕྲིན་གལ་ཆེན་སྐྱེལ་བར་
ཡོང་ངེས་ཞེས་གསུངས། ངའི་ཨ་ཞང་གིས་བསྣམས་ཕེབས་པའི་ཡུམ་ཆེན་གྱི་གསུང་འཕྲིན་
ནང༌། ང་ཕ་ཡུལ་དུ་ཕྱིར་ལོག་མི་རུང་བ་དང་། གལ་ཏེ་ཕྱིར་ལོག་བྱས་ན། ༸གོང་ས་ཏཱ་ལའི་བླ་
མའི་སྐུ་ཕྱྭ་ལ་ཉེན་ཁ་འབྱུང་སྲིད་པའི་ཉེན་བརྡ་གནང་འདུག་པས་ཧ་ལས་པར་གྱུར། སྐབས་དེར།
ངས་ཞང་པོའི་དྲུང་ནས་རང་གི་ཡབ་ཆེན་དང་རྒྱལ་ཚབ་རྭ་སྒྲེང་རིན་པོ་ཆེ་གཉིས་ཇི་ལྟར་
བཀྲོངས་པའི་བྱུང་བ་ཆ་ཚང་དང༌། ཅིའི་ཕྱིར་བོད་གཞུང་གིས་ཐབས་ཤེས་སྣ་ཚོགས་སྤྱད་དེ་ང་
ཕྱིར་འགུག་ཐབས་གནང་བའི་རྒྱུ་མཚན་བཅས་གཞི་ནས་ཤེས་རྟོགས་བྱུང༌།”ཞེས་བཀོད་དེ་ཡོད་

24
ཆུ་སྐྱེས་སྒྲོལ་མའི་བསྒྱུར་དེབ
དེ་ལྟར་མི་རིང་བར་ཁོང་དགོན་པར་ཕེབས་མཁན་ཡིན་པས་ང་རང་ལ་ཁོང་
དང་འབྲལ་མི་ཕོད་པའི་ཚོར་སྣང་ཞིག་དང༌། ཁོང་ལ་གཅེན་གཅུང་གཞན་ཚོ་ལས་
ལྷག་ཏུ་དུང་བའི་བརྩེ་སེམས་ཤིག་ཆགས། དཔེར་ན། གཅེན་གཅུང་གཞན་ཚོ་དང་
ཁོང་གི་དབར་ལ་འཁོན་རྩོད་འདྲ་བྱུང་ན། ངས་ལམ་སང་ཁོང་གི་རྒྱབ་རྩ་བྱས་ནས་
གཞན་ཚོར་ཁ་གཏད་གཅོག་གི་ཡོད། ཁོང་དགོན་པར་ཕེབས་རྗེས་ང་རང་ཕ་མ་
གཉིས་དང་ལྷན་དུ་ཁོང་ལ་ཡང་ཡང་བལྟ་བར་འགྲོ་བཞིན་ཡོད་ལ། ཁོང་ཡང་ནང་
ལ་ཡང་ཡང་ཕེབས་ཀྱི་རེད།
སྤྱིར་བཏང་ཡིན་ན། བུ་ཚོས་ཞིང་ལས་བྱེད་དགོས་ཀྱི་ཡོད་པའི་གནས་
སྟངས་ལ་བརྟེན་ནས། བོད་པའི་མི་ཚང་མང་ཆེ་བའི་ནང་། ཕྲུ་གུ་བུ་རེ་གཉིས་ལས་
མེད་ན་མ་གཏོགས་བུ་གཅིག་དགོན་པར་གཏོང་སྲོལ་ཡོད། ཁྱིམ་ཚང་སྐྱོ་བོ་ཁག་
ཅིག་གིས་བུ་ཚོ་དགོན་པར་གཏོང་དོན་ནི། དཔལ་འབྱོར་མ་ཉམས་རྒྱུན་འཛིན་དང་
ཕ་ཤུལ་བུ་འཛིན། འགྲོ་སོང་འགན་ཁུར་དང་བཅས་ནང་མི་འཚོ་སྐྱོང་གི་འགན་ཁུར་
ཆེན་པོ་ཡོད་རྐྱེན་རེད། ཙོང་ཁའི་ཡུལ་ལ་བུ་མོ་ཞིག་ཆོས་སྒོར་ཞུགས་པ་གོ་མྱོང་
མེད་ལ་ཉེ་འཁོར་ལ་བཙུན་མའི་དགོན་པ་ཡོད་པའང་གོ་ཐོས་མ་བྱུང་། ལྷ་ས་ལ་ཆ་
བཞག་ན། བུ་མོ་མང་པོ་ཆོས་སྒོར་ཞུགས་སྲོལ་ཡོད། དེ་ཡང་དཔལ་འབྱོར་གྱི་
པའི་ཞང་པོ་དེ་ཡིན་འདུག <<ཀ་ལིམ་པོང་གི་ཐུག་པ་ལས་བཟོ་བ>>ཤེས་རབ་དར་རྒྱས་
ལགས་ཀྱིས་བསྒྱུར། ཤོག་ངོས་133 ན་གསལ།

25རྒྱལ་ཡུམ་ཆེན་མོ།
གནས་སྟངས་དང་། གཉེན་སྟོན་ལ་དགོས་མཁོ་མང་དྲགས་པར་ཕ་མ་ཚོར་སེམས་
ཁྲལ་ཆེ་བ་སོགས་ཀྱིས་ཡིན།
ང་ཚོ་གཞིས་གསར་དེར་གནས་སྤོས་རྗེས། ངའི་རང་དབང་ལྡན་པའི་བྱིས་
དུས་ཀྱི་འཚོ་བ་དེ་མཇུག་སྒྲིལ་ནས་མི་ཚེའི་འགྱུར་བ་གསར་པ་ཞིག་གི་མགོ་
ཚུགས། རྩེད་མོ་རྩེད་རྒྱུའི་དུས་སྐབས་མེད་ཁར་ཨ་མ་ལགས་ཀྱིས་ང་ལ་བུད་མེད་
སྐོར་གྱི་ཤེས་ཡོན་སློབ་སྟོན་དང་། ནང་གི་ལས་ཀའི་འགན་ཁུར་དང་གཉེན་སྒྲིག་
སོགས་ཀྱི་གྲ་སྒྲིག་བྱེད་སྟངས་སྐོར་ལ་སྦྱོང་བརྡར་སྤྲད། ནུབ་ཕྱོགས་རྒྱལ་ཁབ་
ཁག་གི་ཕྲུ་གུ་བཞིན་མ་ཡིན་པར། སྐབས་དེའི་ཨ་མདོ་ཁུལ་ལ་མཚོན་ན། ལོ་དྲུག་
བདུན་ལ་སོན་པའི་བུ་མོ་ཚོས་ནང་ལས་སོགས་མང་པོ་ཞིག་རང་བཞིན་གྱིས་
འགན་ཁུར་ལེན་དགོས་ཀྱི་ཡོད། དེར་བརྟེན། ངས་ཐུག་པ་དང་ཇ་བཟོ་སྟངས་སྦྱོང་
དགོས་ལ། ནང་མི་ཚང་མར་བག་ལེབ་ཀྱང་བཟོ་དགོས། མདོར་ན། ང་རང་ལོ་
བདུན་ལ་སླེབས་སྐབས་དེར་ཟ་མ་བཟོ་སའི་ཅོག་ཙེའི་སྒང་ལའང་སྙོབ་དཀའ་བ་
ཞིག་ཡིན་རུང༌། རྐུབ་སྟེགས་ཤིག་གི་སྒང་ལ་འཛེགས་ནས་གྲོ་ཞིབ་བརྫི་བ་སོགས་
ལས་ཀའི་གྲ་སྒྲིག་བྱེད་པར་འབད་པ་ཡིན།
ང་ཚོའི་ཁང་པའི་རྒྱབ་དེར་ལྕགས་རི་མཐོན་པོ་ཡོད་པའི་ལྡུམ་རྭ་ཞིག་ཡོད།
ཕ་མ་གཉིས་ཞིང་ཁའི་ནང་དུ་ཕེབས་སྐབས། ང་ལ་ཉིན་གུང་གི་ཟ་མ་བཟོ་དགོས་
པའི་མངགས་བཅོལ་མང་པོ་ཞིག་དང་ལྷན། ཕྱི་ལོགས་ནས་སྒོ་ལྕགས་བརྒྱབ་སྟེ་ང་
རང་སྒོ་རྭ་དེའི་ནང་བཞག་གི་ཡོད། ང་ཚོ་ཆུང་ཆུང་སྐབས་ནས་ནང་དུ་གད་རྒྱག་

26 ཆུ་སྐྱེས་སྒྲོལ་མའི་བསྒྱུར་དེབ།
སྟངས་དང་རྡུལ་ཕྱིས་བྱེད་སྟངས་སོགས་ཀྱི་སྦྱོང་བརྡར་སྤྲད་ཡོད་པས། གལ་སྲིད་
ངས་ཁུག་ཁུག་ཡོད་ཚད་གཙང་མ་ཕྱགས་མེད་ན། ཨ་མ་ལགས་ཀྱིས་ཁྱེད་རང་
གིས་གཙང་མ་གང་འདྲ་བཟོས་པ་ཡིན། འདི་ནི་ཞི་མིས་ཁྲུས་བརྒྱབ་པ་དང་གཅིག་
མཚུངས་རེད་ཅེས་བཀའ་བཀྱོན་ནམ་རྒྱགས་གཏམ་ལྟ་བུ་གསུང་གི་རེད།
ང་རང་གིས་ཟ་མ་བཟོ་མི་དགོས་པའི་སྐབས་དང་གཙང་སྦྲ་བྱེད་མ་དགོས་
པའི་སྐབས་དེ་དག་ལ། ཨ་མ་ལགས་ཀྱིས་རས་ཆའི་རིགས་འདྲ་སྟངས་དང་འཚེམ་
དྲུབ་རྒྱག་སྟངས་བསླབ་ཀྱི་ཡོད། ཨ་མདོ་ཁུལ་ལ་ཆ་བཞག་ན། བུད་མེད་ཅིག་
གིས་རང་གི་ཕ་ཡུལ་གྱི་གྱོན་གོས་དང་ལྷམ་བཟོ་མ་ཤེས་ན་ཞབས་འདྲེན་ཞིག་ཏུ་
བརྩི་བར་བྱེད། དེ་བཞིན་ང་རང་ལོ་བཅུ་གཉིས་ལ་སོན་དུས་ང་རང་གི་གོས་ཐུང་
དང༌། འོག་འཇུག གཞན་ཡང་གཅེན་པོ་དང་གཅེན་མོ་ཚོའི་གྱོན་པ་བཅས་འཚེམ་
ཤེས་ཀྱི་ཡོད།
ངའི་ཨ་མ་ལགས་ནི་འཚེམ་བཟོ་བ་མཁས་པ་ཞིག་ཡིན་པས། ཁོང་གི་བུ་
མོ་བརྒྱད་པོའི་གཉེན་སྟོན་སྐབས་ཀྱི་གཟབ་མཆོར་རྣམས་འཚེམ་རོགས་གཞན་
མེད་པར་ཁོང་རང་གིས་འཚེམ་གནང་ཞིང༌། གཞན་ཡང་ལྷམ་དང་། གྱོན་གོས། ཞྭ་
མོ་སོགས་ག་ཚོད་འཚེམ་རྒྱུ་ཡོད་ཀྱང་ཕྱི་མི་གཅིག་ཀྱང་འཚེམ་རོགས་ལ་མ་གླས་
པར་ང་ཚོ་ནང་མི་རང་གིས་འཚེམ་གྱི་ཡོད།
དེ་ནི་ཕྱི་ལོ་1907 སྐབས་ཀྱི་བུད་མེད་ཚོའི་ཤེས་ཡོན་སློབ་སྦྱོང་ལྟ་བུ་ཞིག་
ཀྱང་རེད། དུས་དེར་བུ་མོ་རྣམས་སློབ་གྲྭར་བཏང་ནས་ཡི་གེ་འབྲི་ཀློག་སྦྱོང་གི་ཡོད་

27རྒྱལ་ཡུམ་ཆེན་མོ།
པ་གོ་རྒྱུ་མེད། བུ་ཚོས་ལོ་ན་ཆུང་དུས་ནས་ཞིང་ཁའི་ནང་དུ་ས་ཞིང་འདེབས་ལས་
ཀྱི་ལས་ཀ་བྱེད་དགོས་ཀྱི་ཡོད། གལ་སྲིད་འབྱོར་ལྡན་གྱི་ཁྱིམ་ཚང་ཞིག་དང་། བུ་
མང་པོ་ཡོད་མཁན་ཞིག་ཡིན་ན། བུ་ཚོ་སློབ་གྲྭར་གཏོང་གི་རེད། སློབ་གྲྭ་ནི་ང་ཚོ་
འདུག་སའི་ཙོང་ཁའི་ཡུལ་ནས་ཏོག་ཙམ་ཐག་རིང་པོ་ཡོད་པས་ངའི་གཅེན་པོ་ཚོ་
སློབ་གྲྭར་བཏང་མེད། སློབ་གྲྭར་བོད་ཡིག་དང༌། རྒྱ་ཡིག ཨམ་སྐད། ཙོང་ཁའི་ཁ་
སྐད་བཅས་བསླབ་ཀྱི་ཡོད། ངའི་པ་ལགས་ལ་ལོ་བཞིར་སློབ་སྦྱོང་གནང་མྱོང་བའི་
རྨང་གཞི་ཡོད་པས་ཁོང་རང་གིས་ཡི་གེ་འབྲི་ཀློག་གཉིས་རང་མགོ་ཐོན་གྱི་ཡོད།
ང་ཚོར་བློ་སྦྱོང་གཞན་གཅིག་རང་ཡོད་པ་ནི་ཁ་ཏོན་བྱེད་རྒྱུ་དེ་རེད། ཕྱི་དྲོ་ང་
ཚོ་སྤོ་བོ་ལགས་དང་རྨོ་མོ་ལགས་ཀྱི་ལྷན་དུ་སྡོད་སྐབས། སྤོ་བོ་ལགས་ཀྱིས་ནང་
མི་ཚང་མ་བསྡུ་སྐོང་གིས་ཉིན་ལྟར་འཆར་ཅན་གྱི་ཁ་ཏོན་འདོན་གྱི་རེད། ང་ཚོ་
གནས་སྤོས་བྱས་ནའང་ཁ་ཏོན་གྱི་རིམ་པ་ནི་མུ་མཐུད་ནས་རྒྱུན་སྐྱོང་བྱས། ང་ཚོ་
མཉམ་དུ་འཛོམས་ནས་ཆུ་ཚོད་གཅིག་ནས་གཉིས་ཙམ་ལ་མ་ཎི་གསོག་གི་ཡོད།
ངའི་རྨོ་མོ་ལགས་ཀྱིས་ཞོགས་པ་རྟག་པར་དཀོན་མཆོག་ལ་ཡོན་ཆབ་དང་། མར་
མེ་ཕུལ་ཚར་རྗེས་མཆོད་གཤོམ་གྱི་མདུན་ནས་སྨོན་ལམ་འདེབས་པ་དང༌། དེ་རྗེས་
ཕྲེང་བ་བསྣམས་ནས་སྒོ་རའི་ནང་ཐོན་ཏེ་མ་ཎི་འདོན་བཞིན་བཞུགས་ཀྱི་ཡོད། ང་
ཚོས་ནི་ཞིང་ཁའི་ནང་དུ་ལས་ཀ་བྱེད་སྐབས་ཡིན་ནའང་། བླ་མ་ཞིག་མཇལ་བ་
ཡིན་ན་དད་པ་ཆེན་པོས་དེ་མ་ཐག་ཕྱག་གསུམ་འཚལ་བའི་གོམས་སྲོལ་ཡོད།

28 ཆུ་སྐྱེས་སྒྲོལ་མའི་བསྒྱུར་དེབ།
ཞིང་པའི་འཚོ་བ།
རི་དང་དེའུ་འབུར། ནགས་ཚལ་དང་མཚོ། ཤིང་ནགས་བཅས་ཀྱིས་ཁེངས་
ཤིང་། ས་ཁོད་སྙོམས་ལ་མཛེས་སྡུག་དང་ལྡན་པའི་ས་ཆ་ཞིག་ན་ང་ཚོའི་ཞིང་ས་
ཡོད། གནས་དེ་ནི་ས་བཅུད་བཟང་བས་འབྲུ་རིགས་གང་ཞིག་བཏབ་རུང་ཐོན་
འབབ་ཡག་པོ་ཡོང་གི་ཡོད། དེ་ནི་ང་ཚོས་ལུད་ཡག་པོ་བསགས་ནས་ས་ཞིང་
གཤིན་པོ་བཟོས་པས་རེད། ལུད་བཟོ་སྟངས་ནི། སྤོ་ཐོ*་དང་མཉམ་དུ་རྩྭ་བསྲེས་
ནས་ཕར་སློག་ཚུར་སློག་ཉིན་ཤས་རིང་བྱེད་ཅིང༌། དེ་ནས་མེ་ཤིང་སྟེང་སྤོ་ཐོ་དེ་དག་
སྤུངས་ཏེ་འོག་ཏུ་མེ་སྦར་ནས་དམར་མདོག་མ་ཆགས་བར་སྲེག་རྗེས་བ་ཕྱུགས་ཀྱི་
ལྕི་བ་དང་། ར་ལུག་གི་རིལ་མ་དང་བསྲེས་ནས་ཞིབ་མོར་བརྡུང་སྟེ་ལུད་དུ་བེད་
8 ས་རྡོག་པོའི་མིང༌། འདི་ལ་པོ་ཐོ་དང་སྤོ་ཏོ་ཞེས་བྲིས་པའང་འདུག

29རྒྱལ་ཡུམ་ཆེན་མོ།
སྤྲོད་དང༌། ང་ཚོས་ལྕི་བ་དང་རིལ་མ་སྐམ་ནས་རྫོང་ཐབ་འོག་མེ་དྲོད་གསོ་བར་
ཡང་བེད་སྤྱོད་བྱེད།
ཚ་ཁྲི་ནི་སོ་ཕག་གིས་བཟོས་ཤིང་། ཐབ་ཀྱི་མེ་དྲོད་ཚ་ཁྲིའི་འོག་ཏུ་འཁྱིལ་ཁུང་
ངམ་འདྲེན་ཁུང་དེ་ནི་བཟོ་ལྟ་ལེབ་མོ་དང་ཁོག་སྟོང་ཞིག་ཡིན། དེ་ནི་ཁང་མིག་ཚང་
མར་མཐུད་ནས་ཡོད་པས་ང་ཚོ་ཚང་མ་དེའི་སྒང་ལ་ཉལ་བ་དང་། ཚ་ཁྲིའི་ཐོག་དེ་
ནི་ནང་མི་ཚོས་ཞལ་ལག་མཆོད་སའང་ཡིན། ང་ཚོས་ཐབ་ཀྱི་ནང་ལ་རྩྭ་དང་ལྕི་བ་
སྐམ་པོ། དེ་བཞིན་མེ་ཤིང་བཅས་བཞག་ནས་མེ་སྦར་གྱི་ཡོད། ཚ་ཁྲིའི་སྒང་ལ་ཁ་
གདན་འདིང་བ་དང༌། དེའི་སྟེང་ལ་གཙང་གདན་གཡོགས་སྲོལ་ཡོད། ང་ཚོས་མེ་
ཤིང་དང་ལྕི་བ་སྐམ་པོ་སོགས་ཐབ་ནང་བརྫང་སྟེ་ཉིན་གང་རིང་མེ་དྲོད་ཉར་ནས་
བཞག་གི་རེད། དེ་ལྟར་ཁྱིམ་དུ་ཚ་ཁྲི་ཡོད་ནའང་། ད་དུང་པགས་རྩག་མཐུག་པོ་
9 མདོ་སྨད་ཁུལ་དུ་ཉལ་ས་ཚ་སོབ་སོབ་ཏུ་འདུག་པའི་ཆེད་རྫོང་ཐབ་དང་ཚ་ཁྲི་བཟོ་བ་ཡིན་འདུག
དཔེར་ན། ནམ་རྒྱུན་ཟ་མ་སོགས་གཡོས་སྦྱོར་གྱི་ཐབ་ཀྱི་མེ་དྲོད་ལ་བརྟེན་ནས་མལ་ས་དྲོ་བར་
བྱེད་ཆེད་ཐབ་ཀྱི་དུ་བ་འགྲོ་ལམ་ཤུར་ཁུང་དང་དེ་སྟེང་གཡམ་པ་ལེབ་མོ་དེ་འདྲ་འདིང་བ་ལ་ཤུར་
རྡོ་ཞེས་ཤུར་ཁ་འགེབས་བྱེད་ཀྱི་ཆ་ནས་བཏགས་པ་འདྲ་ཞིང༌། དེ་སྟེང་ཞལ་བ་བྱུག་པའི་སྟེང་
གདན་བཏིང་ནས་སྡོད། དེ་ལ་ཚ་ཐབ་ཟེར། རྫོང་ཐབ་ནི། ས་ཤུར་དང་ཤུར་རྡོ་འདིང་སྟངས་
སོགས་ཚ་ཁྲི་དང་གཅིག་པ་ཡིན་པ་ལ། དེར་ནི་མེ་འབུད་པ་མ་ཡིན་པར་ཐབ་སྒོ་བཟོས་ཡོད་པའི་
ནང་མེ་ཁ་གསོས་ཏེ། དེ་སྟེང་རིལ་མ་དང་གྲ་མ་སོགས་སྤུངས་པའི་མེ་དང་དུ་བའི་ཤུགས་ཀྱིས་
དྲོས་ཤིང་དྲོད་འཛིན་པར་བྱེད་པ་ཞིག་ཡིན། ཨ་མདོའི་རོང་ཁུལ་ཁ་ཤས་ནས་རྫོང་ཐབ་ལ་བརྟེན་
པའི་སྡོད་ཁང་དེར་བསྲོ་ཁང་ཡང་ཟེར་བ་རེད་ཅེས་གྲགས།

30 ཆུ་སྐྱེས་སྒྲོལ་མའི་བསྒྱུར་དེབ།
གྱོན་དགོས། དེར་བརྟེན། ངའི་བསམ་པར་ཚ་ཁྲི་མེད་ན་ང་ཚོ་འཁྱག་ཤི་ཐེབས་ཡོད་
ངེས་རེད་སྙམ་པ་འཆར་གྱི་ཡོད།
དབྱར་དུས་ཚ་དྲོད་ཅུང་ཆེ་བའི་གནམ་གཤིས་དེ་ནི་ཧ་ཅང་དྲོ་སྐྱིད་ལྡན་པ་
ཞིག་ཡིན། དུས་རྒྱུན་ཚ་ཚད་ཚད་བརྒྱད་ཅུ་ནས་དགུ་བཅུའི་དབར་སླེབས་ཀྱི་
ཡོད། འོན་ཀྱང༌། དགུན་དུས་ཟླ་བ་བཅུ་པ་ནས་གནམ་གཤིས་ཧ་ཅང་གྲང༌། དེ་
ཡང་གནམ་གཤིས་གྲང་དྲགས་པས་གལ་སྲིད་ཇ་ཕོར་པ་གང་མཚན་གཅིག་ལ་
བཞག་པ་ཡིན་ན། ཕྱི་ཉིན་ཞོགས་པར་ཇ་དེ་འཁྱག་པ་ཆགས་ནས་ཕོར་པར་སེར་
ཁ་གས་པའང་ཡོང་གི་རེད། ངས་གོ་ཐོས་ལྟར་ན། གནམ་གཤིས་གྲང་ངར་ཤིན་ཏུ་
ཆེ་སྐབས་ཐག་ཉེར་འགྲུལ་བཞུད་བྱས་ནའང་རྐང་པ་འཁྱག་ཕྱིད་ཐེབས་འགྲོ་བ་རེད་
ཟེར། སྐབས་རེར། གངས་ཆེན་པོ་ཕི་ཊི་བཅུ་ཙམ་བབས་ནས་ང་ཚོའི་ཐོག་རྩེག་
གཉིས་ཅན་གྱི་ཁང་ཀླད་ལ་མ་ཐུག་ཙམ་ཆགས་ཀྱི་ཡོད། དེ་རྣམས་ཕྱགས་པར་ཉིན་
གཉིས་ཙམ་འགོར་གྱི་ཡོད།
དགུན་དུས་ཞིང་ཁའི་ནང་ལ་གང་ཡང་སྐྱེ་མི་ཐུབ་པར་བརྟེན། ས་འོག་ལ་
གཏིང་ཚད་རིང་ཞིང་ཁོང་ཡངས་པའི་ས་དོང་བྲུས་པའི་ནང་འདོམ་པ་ཁ་ཤས་ཡོད་
པའི་སྐས་འཛེགས་བཙུགས་ཏེ། དེའི་ནང་ལ་དགོས་མཁོའི་བཟའ་ཆས་རིགས་
དཔེར་ན། ཞོག་ཁོག་དང་ལ་ཕུག་སོགས་ཚོད་མའི་རིགས་ཉར་ཚགས་བྱེད་པ་རེད།
ས་དོང་གི་ཁ་དམ་པོར་བཅད་ན་མ་གཏོགས། དེ་མིན་བཟའ་ཆས་ཚང་མ་འཁྱག་པ་
ཐེབས་ནས་བེད་སྤྱོད་མེད་པ་ཆགས་ཀྱི་ཡོད།

31རྒྱལ་ཡུམ་ཆེན་མོ།
ཞིང་ཁ་ནི་ཧ་ཅང་རྒྱ་ཆེན་པོ་ཡོད་པས་ཞིང་ཁའི་ལས་ཀ་ཚང་མ་ནང་མི་
གཅིག་པོས་བྱེད་ཐུབ་རྒྱུ་ཁག་པོ་རེད། དེར་བརྟེན། ང་ཚོས་ནོར་པ་དང་ཡུལ་ལས་
"ཞེས་པའི་ལས་མི་ཁག་མི་འདྲ་བ་གཉིས་ཉར་བཞིན་ཡོད། ནོར་པའི་ལས་མི་
རྣམས་ལ་ཟླ་རེའི་ལས་གླ་སྤྲོད་པ་དང་། ཡུལ་ལས་ཀྱི་ལས་མི་རྣམས་ལ་ལོ་རེའི་
ལས་གླ་སྤྲོད་དགོས་པ་བཅས་ཚོ་ཁག་གཉིས་ལ་བགོས་ཡོད། ཟླ་བ་གཉིས་པ་ནས་
བཞི་པའམ་ལྔ་པ་བར་ཞིང་ཁའི་ལས་ཀ་ཤིན་ཏུ་མང་པོ་ཡོད། དགུན་ཁའི་གཟན་རྩྭ་
རྣམས་གསོག་ཉར་བྱེད་པ་དེའི་ཆེད་ཟླ་བ་བཞི་པའི་ནང་སྔོ་རྩྭ་བརྔ་མགོ་འཛུགས།
ཟླ་བ་བདུན་པའི་ནང་ང་ཚོས་སྲན་མ་འདེབས་པ་དང༌། ང་ཚོར་ཟླ་བ་བཅུ་པའམ་
བཅུ་གཅིག་བར་ཞིང་ཁའི་ལས་ཀ་བྱེད་མཁན་མང༌། དེ་རྗེས་ཡུལ་ལས་པ་རྣམས་
ཀྱིས་ཞིང་ནང་ལ་འབྲུ་རིགས་འདེབས་ཀྱི་ཡོད། ང་ཚོས་གྲོ་དང་ནས། པད་ཁ་
བཅས་འདེབས་པ་རེད། དེས་མ་ཚད། ཞིང་ཁར་རྨོ་ལོག་ཕྲུ་གསུམ་བྱས་ཏེ་སྐྱེས་
ཚད་ཐམས་ཅད་འདེབས། དེས་ང་ཚོའི་ལོ་རེའི་སྤྱོད་སྒོ་ཡོངས་ལ་འདང་བས་མ་
ཚད་ལྷག་མ་བཙོང་རྒྱུ་ཡང་ཡོད།
ངའི་པ་ལགས་ཀྱིས་ཞོགས་ཇ་མཆོད་གྲུབ་རྗེས་ཚལ་ཞིང་ལས་སྔོ་ཚལ་
བཀོག་ནས་གྲོང་པ་ཁྱིམ་མཚེས་ཚོར་སྤྲོད་པ་དང༌། དེ་ཡང་ཁོང་གིས་ཚལ་ཞིང་གི་
རྭ་བའི་སྒང་ནས་ཕར་གཡུག་སྟེ་སྤྲོད་ཀྱི་རེད། དམིགས་བསལ་རང་ཉིད་སྒེར་ལ་
10ཕྱུགས་ལས་སམ་འབྲོག་ལས་བྱེད་མཁན་ལ་ནོར་པ་དང་། ས་ཞིང་གི་ལས་ཀ་བྱེད་མཁན་ལ་
ཡུལ་ལས་ཞེས་བརྗོད་པ་ཡིན་འདུག

32
ཆུ་སྐྱེས་སྒྲོལ་མའི་བསྒྱུར་དེབ།
ཚལ་ཞིང་མེད་པའི་གྲོང་པ་ཚོར་ཚལ་སྤྲོད་སྲོལ་ཡོད། གྲོང་པ་ཚོ་ནི་ཕན་ཚུན་བློ་
ཐག་ཉེ་བས་དུས་ཚོད་སྟོང་པ་ནམ་ཡོད་ལ་ཁང་ཐོག་ཏུ་འཛོམས་ནས་ཕན་ཚུན་གླེང་
མོལ་གྱི་ཁ་བརྡ་བྱས་ནས་སྡོད། མ་ཟད་ངའི་པ་ལགས་ནི་མཆོད་ཆང་ལ་ཧ་ཅང་
མཉེས་པོ་ཡོད་པ་དང༌། ཁོང་གིས་གྲོགས་པོ་དང་སྤུན་མཆེད་རྣམས་ཞལ་ལག་དང་
ཆང་འཐུང་བར་ཡང་ཡང་མགྲོན་འབོད་ཞུས་ཏེ། ཁོང་ཚོ་ཉིན་ཤས་རིང་ང་ཚོའི་ནང་
ལ་བཞུགས་བཅུག་ནས་སྡོད་མཁན་ཞིག་ཡིན།
ཨ་མ་ལགས་ཀྱིས་ནང་གི་ལྟོ་གོས་སོགས་དགོས་མཁོའི་རིགས་ལ་གཟིགས་
རྟོག་གནང་བ་མ་ཚད། ཁོང་གི་སྤྱན་ཧ་ཅང་གསལ་པོ་ཡོད་པས་དགུང་ལོ་བདུན་
ཅུར་ཕེབས་སྐབས་ཀྱང་གྱོན་གོས་སོགས་འཚེམ་དྲུབ་བསྐྱོན་རྒྱུར་ཧུར་པོ་ཡོད་པ
ཞིག་ཡིན། ཞིང་ཁའི་ནང་གི་ལས་ཀ་ཚང་མར་གཅེན་པོས་གཟིགས་རྟོག་གནང་གི་
ཡོད་སྟབས། པ་ལགས་དགུང་ལོ་ལྔ་བཅུར་ཕེབས་པ་ནས་སྐབས་རེར་ཞིང་ཁར་
གཟིགས་སྐོར་ཙམ་གནང་བ་ལས་ཞིང་ལས་གནང་དགོས་ཀྱི་མེད།
ང་ཚོར་དུས་ཀྱི་ཚད་འཛིན་བྱེད་ཆེད་ཆུ་ཚོད་འཁོར་ལོ་མེད་སྟབས། ཉི་མ་དང་
ནམ་མཁའ་ལ་བལྟས་ནས་དུས་ཀྱི་ཚད་འཇལ་གྱི་རེད། དེ་ཡང་འདམ་བག་གི་སྟེང་
དུ་རྩྭ་འཇག་མ་སོགས་བཙུགས་ནས་དུས་ཚོད་ལ་བརྟག་གི་རེད། རྩྭ་དེའི་གྲིབ་མ་
ཁ་ཐུག་བསྡད་པ་ཡིན་ན།ཉིན་གུང་ཏག་ཏག་ཡིན་པར་ངོས་འཛིན་བྱེད་ཅིང༌། ཡང་
གྲིབ་མ་དེ་འཕྲེད་གསེག་གིས་ཡོད་ན། ཉིན་གུང་ཡོལ་བར་ངོས་འཛིན་པ་རེད། ཕྱི་
དྲོ་ཡོལ་ནས་དགོང་མོ་ཆགས་སྐབས་གྲིབ་ནག་དེ་ཧ་ཅང་ཆུང་ཆུང་ལས་མེད།

33རྒྱལ་ཡུམ་ཆེན་མོ།
དགོང་མོའི་དུས་ལ་ནི། ང་ཚོས་སྐར་མར་བལྟས་ནས་དུས་ཚོད་ངོས་འཛིན་བྱེད་ཀྱི་
ཡོད།
ཕྲུ་གུ་ཞིག་ཡིན་པའི་ཆ་ནས། ང་ལ་རྩེད་མོ་རྩེད་རོགས་གྲོགས་མོ་མང་པོ་
ཡོད། ཕལ་ཆེ་བ་ཁྱིམ་མཚེས་གཡས་གཡོན་གྱི་ཕྲུ་གུ་ཡིན། དུས་སྐབས་དེར།
བྱིས་པ་ཚོར་རྩེད་ཆས་ཟེར་བ་མེད་པས། བུ་མོ་ཆུང་ཆུང་ཚང་མ་མཉམ་དུ་འདུས་
ནས་ཟ་མ་བཟོ་བ་ལ་སོགས་པའི་ནང་ལས་དང་འབྲེལ་བའི་རྩེད་མོར་རོལ། ང་ཚོས་
རས་ཆ་ཆུང་ཆུང་གཏུབ་ནས་འཚེམ་བུ་རྒྱག་པ་དང༌། ཤོག་བུ་ཆུང་ཆུང་དེ་འདྲ་
རག་ན་ཁང་པ་དང་མེ་ཏོག་སོགས་མིག་གིས་མཐོང་ཚད་འབྲི་བར་བྱེད། ང་རང་ནི་
བྱེ་མའི་ནང་དུ་མཁར་རྩིག་རྒྱུར་ཧ་ཅང་དགའ་པོ་ཡོད།
ང་ནི་པ་ལགས་ཀྱི་གསང་བ་དེར་ཧ་ཅང་དགའ་པོ་ཡོད། དེ་ལྟར་དགའ་པོ་ཡོང་
དོན་ནི། ང་རང་ལོ་བཅུ་གཉིས་བཅུ་གསུམ་ཙམ་ལ་སླེབས་དུས་པ་ལགས་ཀྱི་
དངུལ་སྦ་སའི་གསང་བ་དེ་བསྟན་སོང་། ལས་མི་ཚོ་དང་གཅེན་པོ་ཞིང་ཁའི་ནང་
ལས་ཀར་ཕྱིན་ཚར་རྗེས། ཁོང་གིས་ང་རྟ་རའི་ས་འོག་ན་དངུལ་སྦས་ཡོད་ས་དེར་
འཁྲིད་དེ་རྫ་སྣོད་ཆེན་པོ་ཞིག་གི་ནང་ལ་བཅུག་ནས་སྦས་ཡོད་པའི་དངུལ་རྣམས་
ས་འོག་ནས་ཡར་བཏོན་ནས་བསྟན་སོང༌། ངས་ཁོང་ལ་ས་འབྲུ་རོགས་དང་དངུལ་
དེ་རྣམས་རྫ་སྣོད་ནང་བསྐྱར་དུ་འཇུག་རོགས་བྱས། ངེད་གཉིས་ཀྱིས་རྫ་སྣོད་དེའི་
ཁ་དམ་པོར་བསྡམ་སྟེ་བསྐྱར་དུ་ས་འོག་ལ་སྦས་པ་ཡིན།

34
ཆུ་སྐྱེས་སྒྲོལ་མའི་བསྒྱུར་དེབ།
༥
ཨ་མདོའི་སྤྱི་ཚོགས།
སྐབས་དེའི་ཨ་མདོའི་ནང་ལའང་རིགས་རུས་ཀྱི་ཁྱད་པར་དབྱེ་སྲོལ་འདུག
དཔེར་ན། གཡོག་པོའི་གྲས་ཡིན་ན་ཐབ་ཚང་དུ་སྡོད་པ་ལས། སྤྱི་ཚོགས་ནང་ཕན་
ཚུན་འབྲེལ་འདྲིས་མེད་པ་དང༌། ནང་དུ་སྡོད་སྐབས་ཀྱང་འབྲེལ་འདྲིས་དེ་ཙམ་མེད་
པར་ཟུར་སྡོད་བྱེད། སྤྱི་ཚོགས་གནས་བབ་དམའ་ཤོས་དེ་ནི་ཇག་པ་དང་རྐུན་མ་
རེད། དེ་ནས་ཤན་པ་དང་པགས་རིགས་ཀྱི་ལས་ཀ་བྱེད་མཁན་ཚོ་རེད། ང་ཚོས་
ཤན་པར་ལས་གང་ཞིག་བཅོལ་སྐབས་ཇ་འདྲེན་པ་སོགས་བསྙེན་བཀུར་བྱེད་སྲོལ
ཡོད་ནའང༌། རྣམ་རྟོག་གི་དབང་གིས་ཁོང་ཚོ་ཕྱིར་ལོག་རྗེས་སུ། ཕོར་པ་རྣམས་གོ་
ཐལ་ནང་བཀྲུས་ཏེ་བཙོག་སེལ་བྱེད་པ་རེད། ལྷ་སར་གསེར་དངུལ་བཟོ་མཁན་
སོགས་ལག་ཤེས་པའང་རིགས་དམའ་བར་བརྩིས་ནས་གཞན་གྱི་ཁང་པའི་ནང་
འཛུལ་ཆོག་གི་མེད། གཞན་ཤན་པ་དང་ཕུང་པོ་བྱ་གཏོར་བྱེད་མཁན་གྱི་སྟོབས་

35རྒྱལ་ཡུམ་ཆེན་མོ།
ལྡན་སོགས་རིགས་དམའ་བ་དེ་ཚོ་སྤྱིར་བཏང་གནས་རིམ་མཐོ་བའི་ནང་ལ་འགྲོ་ས་
མེད།
བླ་མའི་སྡེ་ལ་གུས་བཀུར་ཆེན་པོ་ཞུ་བ་དང༌། སྤྱི་ཚོགས་ཁྲོད་ཀྱི་གོ་བབ་མཐོ་
ཤོས་རེད། ཞིང་པའི་ནང་ལ་ཆ་བཞག་ན། ཤེས་ཡོན་དེ་ཙམ་མེད་ནའང་ཆོས་ལ་
དད་མོས་ཤིན་ཏུ་ཆེ། བླ་མ་ཚོའི་སྐུ་གཟན་ནི་རྗེ་རིན་པོ་ཆེའི་ན་བཟའ་དང་གཅིག་པ་
ཡིན་པར་ངོས་འཛིན་དང་དད་གུས་བྱེད། དེ་ཡང་རྗེ་རིན་པོ་ཆེ་ནི་ནང་པའི་བསྟན་པ་
དར་སྤེལ་གནང་མཁན་སྙན་གྲགས་ཅན་ཙོང་ཁ་པ་ཆེན་པོ་ཡིན་ལ། ཙོང་ཁའི་ཡུལ་
ནས་འཁྲུངས་པ་རེད། ཨ་མདོའི་ཡུལ་ལ་མཚོན་ན། སེར་མོ་བ་ནི་སྐྱོ་བོ་ག་ཚོད་
ཡིན་ནའང་གུས་བཀུར་དང་བསྙེན་བཀུར་བྱེད། གལ་སྲིད། བླ་མ་ཞིག་ལམ་ལ་
ཕེབས་པ་དང་མཇལ་ན། ལམ་སང་ནང་དུ་གདན་འདྲེན་ཞུས་ནས་ཞལ་ལག་ཡག་
ཤོས་དང༌། གསོལ་ཇ་མཉེས་ཤོས། སྣོད་སྤྱད་སྡེར་མ་སོགས་ཡག་ཤོས་དེ་ཚོ་སྤྱད་
ནས་བཀུར་བསྟི་བྱེད། འོན་ཀྱང༌། ལུགས་སྲོལ་དེ་འདྲ་ལྷ་ས་ཁུལ་ལ་མི་འདུག
མི་ཚང་ཕྱུག་ཤོས་དེ་ཚོར་ཞིང་ཁ་ཆེན་པོ་དང་། ལས་མི་མང་པོ་ཡོད་པ་ལས་
དཔལ་འབྱོར་གྱི་གནས་སྟངས་ནི་ཚང་མ་སྤྱི་སྙོམས་ལྟ་བུར་ཡོད། དེར་བརྟེན།
དངོས་འབྲེལ་དབུལ་ཞིང་ཕོངས་པ་ཟེར་བ་ཞིག་མེད། མི་སེར་སྣ་ཅན་དང་ཚེ་
གཡོག་རྒྱུག་མཁན་དེ་འདྲ་མེད་རུང༌། ལས་གླ་སྤྲད་པའི་ལས་མི་ཉར་གྱི་ཡོད། ང་
ཚོའི་གྲོང་གསེབ་ལ་ཐེམ་དུད་བརྒྱ་ལྷག་ཙམ་ཡོད། དེ་ཚང་མས་སོ་སོའི་རང་བདག་

36
ཆུ་སྐྱེས་སྒྲོལ་མའི་བསྒྱུར་དེབ།
ས་ཞིང་འདེབས་ལས་བྱེད། ང་ཚོས་ཁ་ཆེ་མ་པུ་ཧྥང་གི་སྟངས་འཛིན་བྱེད་བཞིན་
པའི་ས་གནས་ཀྱི་རྒྱ་ནག་གཞུང་ལ་ཁྲལ་རིགས་ངེས་ཅན་ཞིག་འཇལ་དགོས།.”
མི་མང་ཆེ་བ་ཞིང་པ་ཡིན་ནའང་ང་ཚོར་ཚོང་པའི་སྡེ་ཁག་ཀྱང་ཡོད། དེ་ཡང༌།
འགྲུལ་སྐྱོད་ཚོང་པ་ཁག་ཅིག་གིས་ཚོང་རྫས་འཇུག་སྒམ་ནང་འདག་རྫས་ཀྱི་
རིགས་དང་། སྐུད་པ། བལ་སོགས་ཉེར་མཁོའི་དངོས་རིགས་བཅུག་ནས་གྲོང་
གསེབ་ཁུལ་ལ་བཙོང་དུ་འགྲོ་བ་རེད། སྤྱིར་བཏང་ཉོ་ཚོང་དེ་ཚོའི་སྐབས་དངུལ་མ་
སྤྲད་པར་གྲོ་དང་ནས་སོགས་དངོས་པོ་གཞན་དང་བརྗེ་འཚོང་བྱེད་ཀྱི་རེད།
གཞན་ཡང་གྲོང་ཚོ་དེ་རུ་ཚོང་ཁང་ཆུང་ཆུང་མང་པོ་ཡོད་པ་དེ་ཚོའི་ནང༌།
མཁོ་དངོས་དཔེར་ན། ཇ་དང་། གྱོན་གོས་བཙོང་གི་ཡོད། ཉོ་ཚོང་འདི་དག་གི་
སྐབས་སུ། ཞིང་པའི་ཐོན་དངོས་འབྲུ་རིགས་སྤྲད་ནས་མཁོ་དངོས་རྣམས་ཉོ་ཚོང་
བྱེད་ཅིང༌། དེ་བཞིན་ཟ་ཁང་དང་ལམ་འགྲམ་ཁག་ལ་མགྲོན་ཁང་དེ་འདྲ་ཡང་ཡོད།
ངས་ཟ་ཁང་དེ་ཚོ་ནས་ཟ་མའི་དྲི་ཞིམ་རླུང་དང་འགྲོགས་ནས་སྣ་ལ་འཐུལ་ཡོང་བ་
ད་དུང་ཡང་དྲན་སོས་ཀྱི་འདུག
11 ཨིན་དེབ་ཏུ། ལེ་ཚན་འདིའི་ནང་ལ། “གསལ་བཤད་ཟུར་བརྗོད། ཨ་མདོ་ནི་དུས་ཡུན་རིང་
པོའི་རྩོད་རྙོག་ཡོད་པའི་རྒྱ་ནག་དང་ས་འབྲེལ་དུ་ཆགས་ཡོད། ས་མཚམས་དེའི་མི་འབོར་གཙོ་བོ་
བོད་པ་ཡིན་ནའང་རྒྱ་ནག་གིས་མངའ་དབང་གི་རྩོད་རྙོག་ཡོད་པའི་ས་ཆ་དེར་ཆིན་ཧེ་(མཚོ་
སྔོན)ཞེས་འབོད། དུས་རབས་བརྒྱད་པ་ནས་བཟུང་ཡུལ་དེའི་རྒྱལ་པོ་དང་དཔོན་པོའི་རིགས་རྒྱ་
ནག་ཕྱོགས་ནས་བཀོད་སྒྲིག་བྱས་པ་རེད། བདེ་སྐྱིད་ཚེ་རིང་གི་ཚེ་སྟོད་སྐབས་ལ་ས་ཁུལ་དེ་མཱ་
པུ་ཧྥང་གི་དབང་བསྒྱུར་འོག་ཏུ་ཡོད། ཁ་ཆེའི་དམག་དཔོན་དེ་ནི་རྒྱ་ནག་མི་སེར་གཞུང་དང་
འབྲེལ་བ་ཡོད་པ་ཞིག་རེད།” ཅེས་འདུག་པ་འདིར་གཤམ་མཆན་དུ་བཀོད།

37རྒྱལ་ཡུམ་ཆེན་མོ།
༦
ཁྱིམ་གྱི་ཟ་མ།
ཐབ་ཚང་ནི་ནང་གི་ཨ་མས་གཙིགས་ཆེན་བྱེད་ས་ཞིག་ཡིན། དེ་ནི་རྒྱ་ཆེ་ལ་
རྩིག་པ་རྣམས་རྡོ་ལས་གྲུབ་པ་ཞིག་དང༌། ཟས་རིགས་བཟོ་སའི་ཐབ་ནི་རྡོ་ལེབ་
རིང་པོ་བཏིངས་པའི་སྟེང་ཐབ་ཀ་ལྔ་ནས་བཅུ་བར་ཡོད། ཐབ་ཆེན་པོ་དེའི་ནང་རིལ་
མ་སྐམ་པོ་དང་མེ་ཤིང་བཞག་ནས་མེ་ཁ་གསོ། ཕྱི་དྲོ་རྟག་པར་མེ་ཤིང་སྣོད་ཆེན་པོ་
གསུམ་ཙམ་ཐབ་ཀའི་འཁྲིས་ལ་བཞག་ནས་ཕྱི་ཉིན་ཞོགས་པར་ཁོན་གོ་ཙེ་ཟེར་བའི་
ང་ཚོའི་སྲོལ་རྒྱུན་བག་ལེབ་དེ་བཟོ་བ་རེད།
བག་ལེབ་ནི་ང་ཚོའི་ཟས་རིགས་ཀྱི་ཆ་ཤས་གཙོ་བོ་ཞིག་ཡིན། གཞན་ང་ཚོས་
ཀྲིན་མོག་12ཀྱང་བཟོ་བར་བྱེད། དེ་ནི་སྨྱུག་མས་བཟོས་པའི་མོག་ཚགས་གཅིག་
12 “ཨམ་སྐད་དུ་ཅོང་རྡོག་ཟེར”ཨིན་དེབ་ན་དཀྱུས་མཆན་དུ་བཀོད་དེ་ཡོད་པ་འདིར་གཤམ་
མཆན་དུ་བཀོད། ཀྲིན་མོག་ཟེར་བ་ནི། རྒྱ་ནག་གི་སྐད་ནས་བྱུང་བ་ཞིག་སྟེ། ཀྲིན་ཞེས་པ་རླངས་
པ་དང༌། ཀྲིན་མོག་ཅེས་རླངས་བཙོས་ཀྱི་མོག་མོག་ལ་གོ་བ་ཡིན་འདུག ཨ་མདོའི་རོང་ཁུལ་
འགའ་ཞིག་ཏུ། འདི་ལ་ཁོན་ཐོགཅོང་རྡོགརླངས་བཙོས་སོགས་འབོད་མིང་མ་འདྲ་བ་ཡོད་སྐད།

38
ཆུ་སྐྱེས་སྒྲོལ་མའི་བསྒྱུར་དེབ།
ཐོག་ཏུ་གཅིག་རྩེག་པའི་བང་རིམ་དྲུག་ཙམ་ཡོད་པའི་ནང་རླངས་བཙོས་བྱེད། བག་
ལེབ་བཟོ་སྟངས་གཞན་ཞིག་ནི། ས་ཧྲོབ་སྐམ་པོའི་སྒང་ལ་མེ་ཤིང་སྦར་ནས་ས་
ཚིག་དེའི་སྒང་ལ་བག་ལེབ་བཟོ་བ་རེད། བག་ལེབ་དེར་ཐལ་ཀོར་ཟེར་བ་དང༌། དེ་
ནི་ས་ཞིབ་བྱེ་མ་དང་མེ་ཤིང་དམར་པོ་ཆགས་དུས་གཞི་ནས་གྲོ་ཞིབ་བརྫིས་མ་དེ་
མེ་ནང་ལ་འཇུག་དགོས། བག་ལེབ་བཟོ་སྟངས་དེ་ནི་དར་སོ་ཆེ་ལ། ག་དུས་ཡིན་
ནའང་རྫ་མདོག་ཅན་དང་བྲོ་བ་ཆེན་པོ་ལྡན་པ་ཞིག་ཡིན། གཞན་བག་ལེབ་བ་
ཀོར13ཟེར་བ་དེ་ནི་རྫ་སྣོད་ནང་བཅུག་ནས་མེ་སྒང་ལ་ཆུ་ཚོད་གཉིས་ཙམ་རིང་
འཇོག་དགོས། གྲོ་ཞིབ་ནང་བུ་རམ་གྱི་ལྡེ་གུ་དང༌། སྟར་གའི་ནང་སྙིང་བླུགས་ཏེ་སྒ་
སེར་བྱུགས་པ་ཡིན་སྟབས་ཁ་དོག་སེར་སྨུག་ཅན་ཞིག་ཡིན།
བུད་མེད་ཚོའི་མི་ཚེ་ནི་ལས་སླ་པོ་ཞིག་མིན། ཁྱིམ་བདག་ཨ་མ་ཚོས་ཁྱིམ་མི་
དང་ལས་མི་ཚང་མར་ཟ་མ་བཟོ་དགོས་ལ་ཁྱིམ་གྱི་བུད་མེད་ཚང་མས་དེར་མཉམ་
རོགས་བྱེད། སྔ་དྲོར་ལས་མི་ཚོ་ལ་ཀྲིན་མོག་དང་རྩམ་པ། ཇ་བཅས་སྤྲོད་པ་དང༌།
སྐབས་རེར་གྲོ་ཐུག་ནང་ལ་ཚྭ་དང་འོ་མ་བླུགས་ནས་ཞོགས་ཇར་སྤྲོད། ཙོང་ཁ་ལ་
13 འདི་ལ་ཨ་མདོའི་རོང་ཁུལ་འགའ་ནས། སྣོད་གང་དུ་བཟོས་པའི་ཆ་ནས་བྱས་ཏེ་ལྕགས་
ཟངས། དེ་བཞིན་ས་གནས་འགའ་ནས་ཧ་ཡང་དང་ཁྲོ་ཟངས་ལ་བ་མ་ཞེས་འབོད་པ་ལས་དྲངས་
ཏེ་བ་མ་ལས་བྱུང་བའི་གོ་རེ་ལ་བ་ཀོར་ཞེས་འབོད་པ་སོགས་འདུག ཡང་དཔེར་ན། གཅན་ཚའི་
རོང་ཁུལ་ནས་འདི་ལ་གོ་མེ་ཞི་ཟེར་བར་གྲགས། དེ་ནི་སྐུ་འབུམ་ཁུལ་གྱི་འབོད་མིང་དང་གཅིག་
པ་འདྲ་ཞིག་ཡིན་པར་སྣང༌།

39རྒྱལ་ཡུམ་ཆེན་མོ།
བྱེ་མ། གོ་ཐལ། ལྕི་བ་དང་མེ་ཤིང་བཅས་ནང་བཟོས་པའི་ཡཱན་མི “་ཟེར་བའི་བག་
ལེབ་སྐམ་སྲེག་ཞིག་བཟོ་བ་དེ་འདྲ་བརྒྱ་ལྷག་ཙམ་བཟོས་ནས་ཉིན་མོར་དེར་ཟ་བ་
རེད།.25
ལས་མི་ཚོའི་ཉིན་གུང་ཟ་མ་ལ་ཀྲེན་མོག་ཆིག་སྟོང་ལྔ་བརྒྱ་ནས་ཉིས་སྟོང་
ལྷག་མོག་ཚག་དྲུག་ཅུ་ཙམ་ནང་རླངས་བཙོས་བརྒྱབ་ནས་ཞིང་ཁའི་ནང་དུ་བསྐྱལ་
དགོས། ཕྱི་དྲོར་ང་ཚོས་ཕོར་བ་སུམ་བརྒྱ་ལྷག་ཙམ་གྱི་ཚད་ཤོངས་པའི་སྣོད་ཆེན་
པོ་ཞིག་གི་ནང་དུ་ཐུག་པ་བསྐོལ་ནས་ལས་མི་ཚོར་བཏུང་དུ་འཇུག ང་ཚོས་
གཤའ º་དང་ཧ་ཡང་གིས་བཟོས་པའི་སྣོད་ཅའི་རིགས་དེ་ཚོ་ཟ་མ་བཟོ་བར་རྩ་བ་
ནས་བེད་སྤྱོད་མི་བྱེད། གལ་སྲིད། དེ་ལྟར་བྱས་ན། དེ་ནི་སྤྲང་པོའི་བྱེད་སྟངས་ལ་
རྩིས་ནས་གཞན་གྱིས་འཕྱ་དམོད་བྱེད། དེར་བརྟེན། ལྕགས་དང་ས་འདམ་ལས་
བཟོས་པའི་རྫ་སྣོད་ཀྱི་རིགས་བེད་སྤྱོད་བྱེད་པ་རེད།
14ཡཱན་མི་ཞེས་པ་བོད་ཚིག་ཏུ་ཇི་ལྟར་འབྲི་དགོས་པའི་ཚིག་ཁུངས་མ་རྙེད་པས་དཔྱད་པར་
འཚལ།
སྡེའི་ནང་སྙན་གྲགས་ཆེ་བ་ཞིག་ཡིན། ང་ཆེས་དགའ་སའི་ཟ་མ་ཡང་ཨ་མས་བཟོས་པའི་གོ་རེ་
ཡིན།” ཞེས་རྒྱ་ལོ་དོན་གྲུབ་ཀྱི་ལོ་རྒྱུས་དེབ་<<ཀ་ལིམ་པོང་གི་ཐུག་པ་ལས་བཟོ་བ་>>ཤེས་
རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་28 ན་གསལ།
16 གཤའ་ནི་ལྕགས་རིགས་ཤིག་སྟེ། དེའི་བཟོས་པའི་དཀར་ཡོལ་ལ་གཤའ་དཀར་ཟེར་བ་སྟེ།
རྡོ་ལས་བྱས་པའི་དཀར་ཡོལ་ལ་རྡོ་དཀར། གཤའ་ལས་བྱས་པའི་དཀར་ཡོལ་ལ་གཤའ་དཀར་
ཞེས་སུ་འབོད་པ་ཡིན་འདུག

40
ཆུ་སྐྱེས་སྒྲོལ་མའི་བསྒྱུར་དེབ།
ང་ཚོའི་ཕ་ཡུལ་ལ་རྩམ་པ་རིགས་མི་འདྲ་བ་མང་པོ་ཡོད། དཔེར་ན། ནས་
རྩམ། གྲོ་རྩམ། དེ་བཞིན་སྲན་མའི་རྩམ་པ་བཅས་དང༌། རྩམ་པ་ནི་དགུན་ཁ་གནམ་
གཤིས་ཧ་ཅང་གྲང་བའི་སྐབས་ཀྱི་རྒྱུན་ཟས་གཙོ་བོ་དེ་ཡིན། སྐབས་རེར་རྩམ་པ་
སྣུམ་བཙོས་བྱས་ནས་ལས་མི་ཚོར་སྤྲོད། ཁོང་ཚོས་དེར་དགའ་མོས་བྱེད། དེ་ནི་
ཞིང་ཁའི་ནང་ཤུགས་ལས་བྱེད་སྐབས་གྲོད་ཁོག་མགྱོགས་པོར་མི་ལྟོགས་པར་ཕན་
པས་ཡིན།
ཨ་མདོའི་ཟ་མ་འཁྲུལ་མེད་ཅིག་ནི་རན་ཧྥན་(Ranfan)དང་ཆིའོ་ཏན་(Chow
tan)གཉིས་ཡིན་ལ། དེ་གཉིས་ནི་ནས་འབྲུ་ཁོ་ན་ཡིས་བཟོ་བ་དང་། དེ་ཡང་ཆུ་ཏོག་
ཙམ་ཞིག་གི་ནང་ནས་འབྲུ་བཙོས་ཏེ་གར་པོ་མ་ཆགས་བར་ཤུགས་ཆེན་པོས་
དཀྲུག་དགོས། བོད་ཀྱི་ས་ཕྱོགས་གཞན་གང་དུའང་ཟས་རིགས་དེ་འདྲ་ཟ་རྒྱུ་མེད།
བདུན་གཅིག་གི་ནང་ལ་ཤ་རྒྱ་མ་ཉི་ཤུ་ནས་སུམ་ཅུའི་བར་ཐེངས་གཉིས་ལ་
རྡོག་བཙོས་རྒྱག་གི་ཡོད། སྡིག་ལས་རང་ངོས་ནས་གསོག་མི་དགོས་པར་བརྩིས
ཏེ། ལོ་གསར་སྐབས་ཤན་པ་གླས་ནས་ཕག་པ་དང༌། ལུག སྐབས་རེར་གཡག་
བཅས་བཤས་ལས་བྱེད་བཅུག་ནས་ཐོག་ཁང་གི་ཁང་མིག་ངེས་ཅན་ཞིག་ཏུ་བཞག་
ནས་སྐེམ་པ་རེད།
བྱིས་པའི་སྐབས་ནས་བཟུང༌། ནང་མི་ཚོས་ཨ་མདོའི་ཡུལ་དུ་སྐད་གྲགས་
ཡོད་པའི་ཕ་ཡུལ་གྱི་ཐུག་པ་བཟོ་རྒྱུའི་གྲ་སྒྲིག་བྱེད་དུས། ང་རང་དེ་ལ་ཧ་ཅང་གི་
དགའ་པོ་ཡོང་གི་ཡོད། དབྱར་ཁར་ང་ཚོས་ཐུག་པ་གྲང་མོའི་རིགས་སྤྱོད། དགུན་

41རྒྱལ་ཡུམ་ཆེན་མོ།
ཁར་ཐུག་པ་ཚ་པོ་ཁུ་བ་ཡོད་པ་བཏུང༌། གྲ་སྒྲིག་འདིའི་ཁྲོད་ང་རང་དགའ་ཤོས་ནང་
གི་དགའ་ཤོས་ནི། ཐུག་པའི་མཉམ་དུ་སྤྱོད་པར་ཁང་རྒྱབ་ལ་ཡོད་པའི་སྒོ་རྭའི་ནང་
སྒོག་པ་དང་སི་པན་བརྡུང་བར་འགྲོ་རྒྱུ་དེ་ཡིན། དེ་སྐབས་མ་གཏོགས་ངས་སྒོག་པ་
བརྡུང་བའི་སྒྲ་གོ་མི་ཐུབ་པས། ནང་མི་ཚོས་ཉལ་ཁར་མ་གཏོགས་ང་ཁང་རྒྱབ་ལ་
ཡོད་པ་ཤེས་རྟོགས་ཡོང་གི་མེད། ངའི་སྤོ་བོ་ལགས་ཀྱིས་ང་ལ། ཁྱོད་ལ་ལྟོས་དང༌།
ལུས་ལ་སྒོག་པའི་དྲི་མ་ཁ་ཡི་འདུག མི་ཚོས་ག་རེ་བཤད་ཀྱི་རེད་ཅེས་བྱམས་
བརྩེའི་ངང་གཤེ་གཤེ་གཏོང་གི་ཡོད།

42 ཆུ་སྐྱེས་སྒྲོལ་མའི་བསྒྱུར་དེབ།
སྐད་དང་ཆས་གོས།
ཨ་མདོ་ཁུལ་ལ་ཡུལ་སྐད་མི་འདྲ་བ་མང་པོ་ཡོད། ང་ཚོ་ལྟག་མཚེར་”ནས་
ཡིན་པས་ལྟག་མཚེར་གྱི་གྲོང་སྐད་སྤྱོད་ཀྱི་ཡོད་ནའང་། ཕ་མ་གཉིས་ཀྱིས་ཨ་
17 འདི་ལ་འབྲི་སྟངས་འགའ་འདུག་མོད། ལྟག་མཚེར་རིན་པོ་ཆེས། ལྟག་རྒྱབ་ཀྱི་མཚེར་ས་ལ་
ལྟག་མཚེར་དང་། དེའི་ལྡོག་ཕྱོགས་སམ་འདབས་རོལ་ཏུ་ཡོད་པའི་མཚེར་ས་ལ་འོག་ལུང་
མཚེར་ཞེས་ཡོད་ཅེས་པ་རྒྱུ་མཚན་དུ་དྲངས་ཏེ། “ལྟག་མཚེར་”ཞེས་འབྲི་དགོས་པར་གསུང་
ཡོད་པ་སྟེ།“ད་ཕན་སྐུ་འབུམ་གདན་རབས་དང་བཅས་པའི་ཡིག་ཆ་གསར་རྙིང་འདྲ་མིན་མཐོང་
བ་ཚང་མའི་ནང་ལ་ང་ཚོའི་ཁྱིམ་ཚང་གི་མིང་” “ས་ཏ་བཏགས་སྟ་ག་བཞག་སྟག་” དང༌། “འ་
འོག་ཚ་འགྲེང་བུ་འཚེ་ར་བཞག་འཚེར་” བྲིས་འདུགདེ་མ་དག་པ་རེད། ནོར་བ་རེད། སྒྲ་དག་གི་
འདུག་སྟེ་དག་ཆ་འགྲིག་གི་མི་འདུག དག་ཆ་ལ་“ལྟག་ཁུང་གི་ལྟག་” འབྲི་དགོས། ་་་་་འཚེར་དེ་
ཡང་“འབྲོག་པ་སྡོད་སའི་མཚེར་" འབྲི་དགོས། “ངས་དེའི་རྒྱུ་མཚན་ཤོད་ཀྱི་ཡིན། ཡག་པོ་ཉན་
ནས་ཡིག་ཐོག་བྲིས་དང༌།” “དག་ཆ་ལ་ལྟག་དང་འོག་གི་ལྟག་དེ་འབྲི་དགོས། གཅན་གཟན་
སྟག་ཟེར་བའི་སྟག་དེ་བྲིས་ན་མི་འགྲིགས། འཚེར་ཡང་ནོར་བ་རེད། ངེས་པར་དུ་འབྲོག་པའི་
ཁྱིམ་ལ་མཚེར་ཟེར་བ་དེ་འབྲི་དགོས། དེ་གང་འདྲ་ཡིན་ཟེར་ན། ཐོག་མར་ང་ཚོའི་ཕ་མེས་འབྲོག་

43རྒྱལ་ཡུམ་ཆེན་མོ།
མདོའི་ཡུལ་སྐད་མཁྱེན་གྱི་ཡོད། ཡུལ་སྐད་དེ་གཉིས་ལ་ཁྱད་པར་ཆེན་པོ་ཡོད།
ཙོང་ཁ་ལ་མཚོན་ན། ས་གནས་དེར་རྒྱ་རིགས་མང་པོ་ཡོད་པས། ཨ་མདོའི་ཡུལ་
སྐད་བརྗེད་འགྲོ་བཞིན་ཡོད། རྒྱ་ཡག་ལ་ཆ་མཚོན་ན། ལོ་ན་རྒན་པ་ཚོས་ཨ་མདོའི་
ཡུལ་སྐད་བཤད་པ་དང་ལོ་ན་ཆུང་བ་ཚོས་རྒྱ་སྐད་བཤད་བཞིན་ཡོད། སྤྱིར་ཨ་
མདོའི་ཡུལ་སྐད་དང་རྒྱ་སྐད་གཉིས་དབར་ལ་ཁྱད་པར་ཡོད། ཁོང་ཚོས་བཤད་
པའི་སྐད་ཆ་དེ་བོད་སྐད་གཙང་མ་ཞིག་མིན་ནའང་ང་ཚོས་ཚིག་རེ་གཉིས་གོ་ཐུབ།
ཁ་ཆེ་བ་ཚོ་ཡུལ་དེ་ནས་ཕྱིན་རྗེས་ཀྱི་མི་འབོར་མང་ཆེ་བ་ནི་ཨ་མདོའི་བོད་
རིགས་དང་རྒྱ་རིགས་ཡིན། གཞན་ཡང་འབྲི་གཡག་སོགས་སྒོ་ཕྱུགས་གསོ་སྐྱོང་
བྱས་ནས་མར་ཕྱུར་སོགས་ཐོན་སྐྱེད་བྱེད་པའི་གདོད་མའི་འབྲོག་པ་དང་། ད་དུང་
ངས་དྲན་སོས་པ་ཞིག་ལ། ང་ཚོའི་དབར་གྱི་མི་འདྲ་ས་ནི་དམིགས་བསལ་གྱི་ཆས་
པ་ཚོ་ཁྱིམ་གཅིག་ཡིན་པ་རེད། འབྲོག་སྐད་བཤད་ན་མཚེར་གཅིག་ཡིན་པ་རེད། མཚེར་གཅིག་
པུ་དེའི་མི་རྒྱུད་འཕེལ་ནས་མཚེར་གཉིས་ཆགས། དེ་དུས་མཚེར་གཅིག་ལུང་པའི་ལྟག་ལ་
ཆགས། དེ་ལ་ལྟག་མཚེར་”ཟེར་བ་དང་། མཚེར་གཅིག་ལུང་པའི་འོག་ལ་ཆགས། དེ་ལ་་འོག་
ལུང་མཚེར'ཟེར་བ་རེད།” ཅེས་དང་། “དེང་སང་རྒྱ་སྐད་ཀྱི་ནང་ལ་་ཏང་ཙ་' དང་། ཝ་ལང་ཙ་
'ཟེར་གྱི་འདུག རྒྱ་སྐད་ཀྱི་སྒྲ་ལ་བརྟེན་ནས་ས་ཆ་དེ་ཚོ་རྒྱ་ཡུལ་ཡིན་པ་འདྲ་ཞིག་བཟོས་འདུག
འོ་ད་དངོས་དོན་ལོ་རྒྱུས་དེ་འདྲ་རེད། དེ་ཚོ་སེམས་ལ་བཞག་ནས། ད་རེས་ྋསྐྱབས་མགོན་རིན་
པོ་ཆེའི་མཛད་རྣམ་ནང་ལ་གསལ་པོ་འགོད་ཐུབ་ན་ཡག་པོ་རེད་བསམ་གྱི་འདུག”ཅེས་”ལྟག་
མཚེར་' ཞེས་འབྲི་དགོས་པར་གསུང་འདུག་པ་ལ་རྒྱུ་མཚན་འདུག་སྙམ་སྟེ་དེབ་འདིའི་ནང་
གཞན་ནས་ལུང་འདྲེན་རིགས་ཕུད། བྱིངས་ལ་ལྟག་མཚེར་ཞེས་བཀོད་ཡོད། གོང་གསལ་ནི་
<<མཛད་རྣམ་རྒྱ་ཆེན་སྙིང་རྗེའི་རོལ་མཚོ>>ནོར་གླིང་བོད་ཀྱི་རིག་གཞུང་གཅེས་སྐྱོང་ཁང༌།
གླེབས་བམ་གཉིས་པ། ཕྱི་ལོ་2009ཤོག་ངོས་481དང་482ན་གསལ།

44 ཆུ་སྐྱེས་སྒྲོལ་མའི་བསྒྱུར་དེབ།
གོས་དེ་ཚོ་རེད། ཨ་མདོའི་ཡུལ་དུ་མགོ་ལ་སྲོལ་རྒྱུན་གྱི་སྤ་རས་3ྋཟེར་བ་ཞིག་
གྱོན་སྲོལ་ཡོད། དེ་ནི་གཡུ་དང་བྱུ་རུས་ཕྲ་རྒྱན་བཏབས་པའི་མགོ་རས་བུམ་
གཟུགས་ཅན་སྐེད་པའི་མཚམས་སུ་སླེབས་པ་ཞིག་ཡིན། རྒྱ་མོ་ཚོས་པའོ་ཆི་ཏེ་
ཟེར་བ་བལ་གྱིས་བཟོས་པ་ཞིག་མགོའི་སྟག་རྒྱབ་ལ་གྱོན་སྲོལ་འདུགཁོང་ཚོའི་སྐྲ་
དེ་ལྭ་རིང་ལྟར་བཅིངས་པ་དང་མཇིང་པའི་སྒང་དེར་མདུད་པ་བརྒྱབ་ནས་རྟ་རྔ་
ཡིས་བརྒྱན་པ་དང་། དེ་ཙམ་མ་ཡིན་པར་ཁྱིམ་ཚང་སོ་སོའི་དཔལ་འབྱོར་ལ་
གཞིགས་ནས་གསེར་དངུལ་སོགས་ཀྱིས་བརྒྱན་པར་བྱེད། ཁོང་ཚོས་ད་དུང་སྐྲ་
ལུང་དང་ཐུང་ཏོན་ཙི་ཟེར་བ་སྤ་རས་དང་འདྲ་པོ་ཡོད་པ་རས་ཀྱིས་བཟོས་པ་ཞིག་
ཡོད་པ་དེ་སྐྲ་ལ་བཅིངས་སྲོལ་ཡོད།
ངས་གོ་ཐོས་ལ། ཨ་མདོ་ཁུལ་གྱི་ལུགས་སྲོལ་མང་པོ་རྒྱ་ནག་ནས་དར་བ་
དང༌། ལྷག་པར་དུ་ཆས་གོས་དེ་ཚོ་དར་བ་རེད་ཟེར་སྲོལ་འདུག་ཀྱང་དེ་བདེན་པ་
མ་རེད། དཔེར་ན། རྒྱ་མི་ཚོས་གོས་རིང་པོ་སྐ་རགས་དང་མཐེབ་གཅུ་ཡོད་པ་དེ་
འདྲ་གྱོན་ཞིང༌། བོད་མི་ཚོས་བོད་པའི་སྲོལ་རྒྱུན་གྱི་ཕྱུ་པ་གྱོན་པ་རེད། ཕྱུ་པ་དེ་ནི་
ངས་ད་ལྟ་རྒྱ་གར་ནང་དུའང་གྱོན་བཞིན་པ་འདི་འདྲ་རེད། དེ་ཡང་དགུན་དུས་སུ་ང་
18 དབུས་ཁུལ་དུ་སྤ་ཕྲུག་ཅེས་འབོད་པའི་སྐྲ་ཆིངས་དང་གཅིག་པ་ཡིན་ནམ་དཔྱད། སྤ་ཕྲུག་གི་
དོན་ནི་“སྤ”ཡི་མིང་གི་རྣམ་གྲངས་དང་། “ཕྲུག”ཅེས་པ་རྒྱུ་ཆའི་མིང་གི་ཆ་ནས་དྲངས་པ་སྟེ།
ཕྲུག་ནི་སྣམ་བུའི་མིང་གི་རྣམ་གྲངས་ཡིན། དེས་ན་སྤྲ་ཕྲུག་ཅེས་ན་སྣམ་བུའམ་ཕྲུག་གིས་བཟོས་
པའི་སྐྲ་འཆིང་ངམ་སྐྲ་གནོན་བྱེད་དེ་རིམ་གྱིས་རྒྱན་ཆར་གྱུར་པ་ཡིན་པ་གསལ། སྤ་རས་ཞེས་པ་
རྒྱུ་ཆ་རས་ཀྱིས་བཟོས་པའི་སྐྲ་གནོན་གྱི་མིང་ཡིན།

45རྒྱལ་ཡུམ་ཆེན་མོ།
ཚོས་པག་རྩག་དང་སྲིན་བལ་གྱི་བར་འཚང་ཡོད་པའི་ཕྱུ་པ་མཐུག་པོ་དེ་འདྲ་གྱོན།
ལོ་ན་ཆུང་བ་ཚོས་ཕྱུ་པའི་མཐའ་ལྕགས་ལ་རས་ཆའི་རིགས་ཚོས་མདོག་དཀར་
དམར་ཁྲ་གསུམ་དང༌། དེའི་འོག་ལ་སྲམ་པགས་ཀྱིས་བརྒྱན་སྲོལ་ཡོད། ང་ཚོའི་ཕ་
ཡུལ་གྱི་མི་ཚོར་ལྷ་སའི་བུད་མེད་ཚོས་བཅིངས་པའི་སྲོལ་རྒྱུན་གྱི་པང་གདན་དེ་
འདྲ་བཅིངས་སྲོལ་མེད།
བུད་མེད་ལོ་ན་རྒན་པ་ཚོས་ངེས་པར་དུ་རྒྱན་ཆ་འདོགས་པའི་སྲོལ་ཡོད། དེ་
ཡང་ལག་པའི་མཛུབ་མོ་བཅུ་པོར་མཛུབ་དཀྲིས་གྱོན་སྲོལ་དང༌། རྣ་རེ་ལ་ཨི་ཁུང་
གཉིས་རེ་སྟེང་ཤོད་ཀྱིས་ཕུག་པ་དང་། ཨི་ཁུང་འོག་མ་དེར་རྣ་ལུང་ཁྲུལ་ཁྲུལ་ཪིང་
པོ་དེ་འདྲ་འདོགས་པ་དང༌། སྒང་མ་དེར་རྣ་རྒྱན་ཆུང་ཆུང་ཞིག་འདོགས། འོན་ཀྱང༌།
གལ་ཆེ་ཤོས་ཀྱི་རྒྱན་ཆ་དེ་ནི་སྤ་རས་ཡིན། ང་རང་གཉེན་སྒྲིག་ཟིན་རྗེས་ལན་པེ་སྤ་
རས་.19ཟེར་བ་ཆ་ཚང་བ་ཞིག་ཡོད་པ་དེ་གྱོན་པ་ཡིན། དེ་ཡང་སྟེང་གཡོག་ཟེར་
བའི་སྐ་རགས་ཤིག་ཡོད་པ་དེ་སྤ་རས་ལ་བཏགས་ཡོད། དེའི་སྒང་ལ་སྐྲ་ལུང་ཞེས་
པ་རས་ལྷེབ་གཉིས་ཀྱིས་སྐྲར་བཅིངས་ནས་རྐང་པའི་བར་དཔྱངས་པ་དང༌། དེར་
གསེར་དངུལ་དང་གཡུ་བྱུར་གྱིས་བརྒྱན་པར་བྱེད། ད་དུང་ང་ཚོས་ར་དབང་ཞེས་
པའི་རེ་གྱོན་པ་གཡས་གཡོན་གཉིས་ལ་རས་ལྷེབ་རེ་དང་། དཀྱིལ་དེར་རས་ལྷེབ་
ཆེན་པོ་ཞིག་ཡོད་པ་ཞིག་བཅས་གྱོན་སྲོལ་ཡོད། མདོར་ན། དེ་ཚང་མ་གཉེན་སྒྲིག་
བྱས་ཟིན་པའི་བུད་མེད་ཁོ་ནས་གྱོན་པ་རེད།
19(lenpai bari)འདིའི་བོད་ཚིག་ངོ་མ་ཅི་ཡིན་དཔྱད་པར་འཚལ།

46 ཆུ་སྐྱེས་སྒྲོལ་མའི་བསྒྱུར་དེབ།
ཞོགས་པར་མལ་ནས་ལངས་མ་ཐག་ལམ་སེང་སྤ་རས་གྱོན་དགོས། སྤ་རས་
མ་གྱོན་པར་མཆོད་ཁང་ནང་འཛུལ་མི་ཆོག བུད་མེད་ཅིག་ལ་མཚོན་ན། སྤ་རས་
མ་གྱོན་པར་རང་ལས་ལོ་ན་རྒན་པ་དང་། རང་གི་སྒྱུག་པོ་དང་སྒྱུག་མོའི་འགྲམ་
འགྲོ་སྲོལ་མེད། མདོར་ན། གཉེན་སྒྲིག་བྱས་ཟིན་པའི་བུད་མེད་ཅིག་ལ་མཚོན་ན།
ཉི་མ་ཇི་ལྟར་ཚ་རུང་རང་གི་སྒྱུག་པོ་དང་སྒྱུག་མོའི་འཁྲིས་སུ་སྡོད་སྐབས་མགོ་ལལ་
ཞྭ་མོ་དང་ལག་རས་སོགས་གྱོན་སྲོལ་མེད། ཅི་སྟེ་གྱོན་ན་དེ་ནི་གུས་ཞབས་མེད་
པར་བརྩི་བ་དང་། དེ་བཞིན་ཞིང་ཁའི་ནང་ལས་ཀ་བྱེད་ཀྱི་ཡོད་ནའང་མགོ་ལ་རས་
ཁེབ་གྱོན་པ་སོགས་མི་ཆོག གལ་སྲིད་ཞིང་ལས་བྱེད་སྐབས་གཡས་གཡོན་ལ་ལོ་
ན་རྒན་པ་ཚོ་མེད་ན་ལོ་ན་གཞོན་པ་ཚོས་མགོ་ལ་ལག་རས་གྱོན་སྲོལ་ཡོད། ལག་
རས་དེ་ནི་ལྟེབ་ནས་སྐྲའི་སླས་མས་སྐྲ་སྐོར་བརྒྱབ་ནས་འཇོག་པ་རེད།
སྐྱེས་པ་དང་བུད་མེད་ཚང་མས་སྐྲ་རིང་པོ་འཇོག་པ་དང་སླས་མ་རྒྱག
དམིགས་བསལ་ལས་ཀ་བྱེད་དུས་སླས་མ་དེ་མགོ་ལ་དཀྲིས་ནས་འཇོག རྒན་
རབས་པ་ཞིག་གཡས་གཡོན་ནས་ཕེབས་ན་གུས་ཚུལ་དུ་མགོ་ལ་དཀྲིས་པའི་སྐྲ་
མར་གློད་ནས་རྒྱབ་ལ་དཔྱངས་པར་བྱེད། བུད་མེད་ཚོས་སྐྲའི་སླས་མ་ཕྲ་མོ་ཆུང་
ཆུང་ལན་བུ་བདུན་ཅུ་ཙམ་རྒྱག་སྲོལ་ཡོད། སྐྲ་བཀྲུས་རྗེས་སླས་མ་སླ་བ་དང་རྒྱན་
ཆ་འདོགས་པ་སོགས་ལ་ཉིན་གཅིག་འགོར། མགོའི་ལྟག་རྒྱབ་དེར་སླས་མ་ཆེན་པོ
ཉི་ཤུ་ཙམ་རྒྱག བདུན་ཕྲག་རེར་སྐྲ་ཐེངས་རེར་བཀྲུས་ནས་སླས་མ་སླ་བ་རེད།

47རྒྱལ་ཡུམ་ཆེན་མོ།
ས་ཀ་ཧ་ཅང་མང་བའི་སྐབས་ལ་ཟླ་རེའི་ནང་སྐྲའི་སླས་མ་ཐེངས་རེ་ལས་སླ་མི་
ཐུབ།
ང་ཚོས་ལྷམ་ལ་ཡོ་འབེ་.”ཟེར་ཞིང་དེ་ནི་བོད་ཀྱི་བུད་མེད་གཞན་ཚོས་གྱོན་
པའི་ཟོམ་པ་དང་ཏོག་ཙམ་མི་འདྲ་བ་ཞིག་ཡོད། ལྷམ་དེར་རྒྱན་རིས་སྣ་ཚོགས་
གཙག་དྲུབ་བྱེད་པ་དང་ཡུ་བ་རིང་པོ་ཡོད་པ་དེ་པུས་མོའི་མཚམས་བར་སླེབས་པ་
ལྷམ་སྒྲོག་གིས་བཅིངས། ལྷམ་མཐིལ་ནི་ང་ཚོ་རང་ཉིད་ཀྱིས་གསོ་མའི་རྩྭ་ཡིས་
འཚེམ་ཞིང་མཐུག་ཚད་སོར་གཉིས་ཙམ་ཡོད་པ་ཞིག་དང་། ལྷམ་ཡུ་ནི་དར་དང་
གོས་ཆེན་སོགས་རྒྱུ་ཆ་གང་འོས་ཀྱིས་བཟོས་ནས་དེར་རྒྱན་རིས་འགོད། ང་ཚོ་
ལོ་ཞིང་པ་ཡིན་ཙང༌། དབྱར་ཁར་རྐང་རྗེན་ལ་འགྲོ་བ་རེད། དངོས་གནས་བྱས་ན།
ན་ཆུང་བ་ཚོས་ལྷམ་གྱོན་ན་གྲོང་ཚོའི་ནང་མི་རྒན་པ་ཚོས་ང་ཚོར་རྨོ་མོ་ལགས་
ཞེས་འཕྱ་དམོད་ཀྱིས་འབོད་པར་བྱེད།
ང་རང་ལོ་ན་ཆུང་དུས་སྤ་རས་མ་གཏོགས་གྱོན་གོས་ཚང་མ་མི་རྒན་པ་ཚོའི་
གོན་ཆས་དང་འདྲ་པོ་ཡོད། བུ་མོ་ལོ་ཆུང་ཚོའི་སྐྲ་ལ་སླས་མ་ལྔ་ཙམ་ཡོད་པ་ནི།
གཡས་གཡོན་གཉིས་ལ་སླས་མ་ཆུང་ཆུང་གཉིས་དང་རྒྱབ་ཕྱོགས་ལ་སླས་མ་
གསུམ་ཡོད། གཞན་ཡང་ཕྱུ་པའི་སྐ་རགས་ནི་དཔྱི་སྐེད་ལས་ཏོག་ཙམ་གྱི་སྒང་ལ་
བཅིངས་སྲོལ་ཡོད།
20བོད་ཚིག་ཡིན་མིན་མ་ཤེས་པས་དཔྱད་པར་འཚལ།

48 ཆུ་སྐྱེས་སྒྲོལ་མའི་བསྒྱུར་དེབ།
༨
སྲོལ་རྒྱུན་གྱི་དུས་ཆེན།
སྲོལ་རྒྱུན་དུས་ཆེན་ལས་དུས་ཆེན་གྲ་རྒྱས་ཤོས་ནི་བོད་ཀྱི་ལོ་གསར་རེད།
དེ་ཡང༌། བོད་ཟླ་བཅུ་གཉིས་པའི་ཚེས་བརྒྱད་ནས་ཉིན་གྲངས་ཉི་ཤུ་ཙམ་གྱི་རིང༌།
ཐུག་པ་བཟོ་བ་དང༌། ཁ་ཟས་བཟོ་བ། བག་སྒོར་བཟོ་བ། མངར་ཟས་དང་ཀྲིན་མོག་
གམ་རླངས་བཙོས་སོགས་བཟོ་བའི་མགོ་འཛུགས། བག་ལེབ་ནི་ཟླ་བ་དང་པོ་ནས་
གསུམ་པ་བར་འདང་ངེས་ཤིག་བཟོས་ཏེ། གཅིག་ཐོག་གཉིས་བརྩེགས་ཀྱིས་མཛོད་
ཁང་དུ་བཞག་ནས་འཁྱག་པ་ཐེབས་སུ་འཇུག་གི་ཡོད།
བག་ལེབ་དེ་རྣམས་མཁྲེགས་པོ་རྡོ་ནང་བཞིན་ཆགས་ཡོད་པར་བརྟེན། སང་
ཉིན་སྤྱོད་ཆེད་བག་ལེབ་རྣམས་ཉིན་གཅིག་གི་སྔོན་ལ་མཛོད་ཁང་ནས་བླངས་ཐོག་
ཚ་བོ་བཟོས་ཏེ་སྣོད་གང་རུང་ཞིག་ཏུ་འཇོག་སྲོལ་ཡོད། གལ་ཏེ། བག་ལེབ་ཚ་བོ་
བཟོ་རྒྱུ་བརྗེད་པ་ཡིན་ན། ཕྱི་ཉིན་དེར་བག་ལེབ་བཟའ་རྒྱུ་མེད་པར་ལུས་སྲིད།

49རྒྱལ་ཡུམ་ཆེན་མོ།
གནམ་གང་གི་དགོང་མོར་ཕག་མགོ་དང་ཕག་ཤ ལུག་ཤ་བཅས་བཙོ་བ་
21
དང་།” ཤ་ཡོད་ཐུག་པ་བསྐོལ་ནས། སྤུན་མཆེད་དང༌། གྲོགས་པོ་སོགས་དགོང་
ས་ལ་མགྲོན་འབོད་བྱེད་སྲོལ་ཡོད། དགོང་དྲོར་ཆང་འཐུང་བ་སོགས་དགའ་སྐྱིད་
ལ་རོལ་ནས་མཚན་གང་མ་ཉལ་བར་སྡོད། ང་རང་ཡང་ཕྲུ་གུ་ཚང་མ་དང་འདྲ་བར་
དེ་ཉིན་སེམས་ཧ་ཅང་སྐྱིད་པ་ཡོང་གི་ཡོད། ཕྱི་ཉིན་ཞོགས་པ་ནི་ལོ་གསར་ཚེས་
གཅིག་ཡིན་པར་བརྟེན། ངའི་སེམས་ལ་དགའ་སྣང་དང་དངངས་སྐྲག་ཞིག་གིས་ཉི་
མ་ཤར་འདུག་གམ་ཞེས་ཡང་ཡང་སྐད་ཆ་འདྲི་ཡི་ཡོད། དེ་ནི་སྐྱ་རེངས་འཆར་ནས་
ཉི་འོད་འཚེར་བ་ན། ལོ་གསར་གྱི་དགའ་སྟོན་མགོ་ཚུགས་ཀྱི་ཡོད་པ་དེས་ཡིན།
ང་ཚོས་གཟབ་མཆོར་ལེགས་པར་སྤྲས། རྟ་ལ་སྒ་དང་སྲབ་མཛེས་པས
བརྒྱན་ཏེ། ཤོག་སྦག་སྦར་བ་དང་མེ་མདའ་རྒྱག་པ། གཞས་གཏོང་བ། དེ་བཞིན་ཀི་
ཀི་བསྭོ་བསྭོ་ལྷ་རྒྱལ་ལོ་ཞེས་སྐད་རྒྱངས་བྱེད་ལ། གཞན་ཡང་། མངར་ཟས་དང་
བག་ལེབ་སོགས་རྔན་པར་འཁྱེར་ནས་གྲོགས་པོ་ཚང་མའི་ཁྱིམ་དུ་འཚམས་འདྲིར་
འགྲོ་སྲོལ་ཡོད། དེ་ཡང་། ཕྲུ་གུ་ཞིག་ཡིན་ཕྱིན། ལོ་གསར་ཚེས་གཅིག་ཉིན། རང་
ཉིད་ཀྱི་ཕ་མ་གཉིས་དང༌། སྤོ་བོ་ལགས་དང་རྨོ་མོ་ལགས། དེ་བཞིན་རྒན་རབས་
པ་རྣམ་པའི་མདུན་ལ་བཅར་ནས་གུས་ཕྱག་ཐེངས་གསུམ་འཚལ་རྗེས། བག་ལེབ་
སོགས་འཚམས་རྟགས་འབུལ་རེས་ཀྱིས་ལོ་གསར་ལ་བཀྲ་ཤིས་བདེ་ལེགས་ཞུ
21“ང་ཚོས་བྱ་ཤ་དང་ཉ་ཤ་ཟ་གི་མེད།” ཅེས་མ་ཡིག་ཏུ་གསལ་བ་འདིར་གཤམ་མཆན་དུ་
བཀོད།

50
ཆུ་སྐྱེས་སྒྲོལ་མའི་བསྒྱུར་དེབ།
བ་རེད། གལ་སྲིད། ཉེ་འཁོར་ལ་བླ་མ་ཞིག་བཞུགས་ཡོད་ཚེ། མི་ཚང་མ་ཕྱག་
དབང་ཞུ་བར་འགྲོ་སྲོལ་ཡང་ཡོད།
ལོ་གསར་ཚེས་གཉིས་ཉིན་ནས་རྩ་ཆེའི་དགོན་སྡེ་ཁག་ལ་མཆོད་མཇལ་
དུ་འགྲོ་བ་སོགས་ཚེས་བཅོ་ལྔ་བར་མི་ཚང་མས་དགའ་སྐྱིད་ལ་ལོངས་སྤྱོད། དེ་
ཡང་སྐྱེས་པ་རྣམས་ཀྱིས་མ་ཅང་དང་ཤོ་རྒྱག་པ། ན་གཞོན་ཚོས་གཞས་དང་
ཞབས་བྲོ་འཁྲབ་པ། ཕྲུ་གུ་ཚོས་ཤམ་ལུ ¿ེ་དང་ཐག་རྡང་3སོགས་ཀྱིས་མཚོན་
པའི་རྩེད་མོ་རྩེད་སྲོལ་ཡོད། ལོ་གསར་ཚེས་བཅོ་ལྔའི་རྗེས་ནས་ལས་མེད་ཚོ་དང
རྒན་རྒོན་ཚོས་མུ་མཐུད་ནས་སྤྲོ་སྐྱིད་ལ་རོལ་བ་མ་གཏོགས། ན་གཞོན་རྣམས་
དང་ལས་མི་ཚོ་ནི་ལས་ཀར་འགྲོ་དགོས་ལ། ལོ་གསར་ཚེས་གཉིས་ནས་ལྷ་སར་
སྨོན་ལམ་ཆེན་མོ་དབུ་འཛུགས་གནང་གི་ཡོད་པར་བརྟེན། སྤྱིའི་ཆ་ནས་གྲོང་ཁུལ་
ནི་ཁུ་སིམ་མེར་གནས་པ་རེད། ཨ་མདོ་ཁུལ་ལ་དེ་འདྲའི་སྨོན་ལམ་ཆེན་མོ་ཚུགས
པའི་སྲོལ་མེད།
དེ་རྗེས་ཟླ་གཉིས་པའི་ཚེས་གཉིས་ལ་རྟའི་འཚོང་འདུས་ཞེས་རྟ་ཉོ་ཚོང་བྱེད་
པའི་དུས་ཆེན་དེ་སྲུང་བརྩི་གནང་སྲོལ་ཡོད། དུས་ཆེན་དེ་ནི་ཙོང་ཁ་ཁུལ་ལ་མ་
གཏོགས་བོད་ཀྱི་ས་ཆ་གཞན་ལ་ཚུགས་སྲོལ་མེད་པ་ཞིག་རེད།
22 (Sham liu)ཞེས་བཀོད་འདུག་པ་ཡུལ་སྐད་དུ་ངེས། དག་ཆ་འདི་ལྟར་བྲིས་པ་འགྲིག་མིན་
དཔྱད་འཚལ།
23ཐག་པ་དང་འབྲེང་བ་སོགས་གང་རུང་ཁང་པའི་གདུང་མ་དང་གཅམ་དྲལ་དང་། ཡང་ན།
ཤིང་སྡོང་གཉིས་ཀྱི་བར་ལ་མདུད་པ་སོགས་བརྒྱབས་ནས་དཔྱང་འཕྲུལ་རྩེ་བ་ལ་གོ

51རྒྱལ་ཡུམ་ཆེན་མོ།
ཟླ་བཞི་པའི་ཚེས་བརྒྱད་ཉིན་དུས་ཆེན་ཞིག་སྲུང་བརྩི་ཞུ་སྲོལ་ཡོད། དེ་ཉིན་
གནས་ཚུལ་ཡ་མཚར་པོ་འདྲ་ཡོང་གི་ཡོད་པ་དཔེར་ན། ལྷ་ཕེབས་ལུང་སྟོན་བྱེད་
པ། དེ་བཞིན་ཕྲུ་གུ་སྐྱེ་རྒྱུ་མེད་པའི་བཟའ་ཚང་ཚོར་དམིགས་པའི་རིམ་གྲོ་སྒྲུབ།
རིམ་གྲོ་དེའི་ཆོ་གར་བཟའ་མི་གཉིས་ལ་ཆུ་ཆུ་ཟོམ་ཐེངས་སུམ་ཅུ་ནས་ལྔ་བཅུ་ཙམ་
ཕར་ཚུར་འཁྱེར་བཅུག་སྟེ། ང་ཚོར་བྱིས་པ་ཞིག་བཙའ་བར་ཤོག་ཅེས་ཡང་ཡང་
སྐྱོར་འབོད་བྱེད་དུ་འཇུག ཟླ་ལྔ་པའི་ཚེས་ལྔ་ཉིན་ནི་ཆང་འཐུང་བའི་ཉིན་མོ་རེད།
ཟླ་དྲུག་པའི་ཚེས་དྲུག་ཉིན་མི་ཚང་མ་ཆུ་ཚན་ལ་ཆུར་བརྒལ་བ་དང་བཅས་
གླིང་ཁ་གཏོང་བར་འགྲོ་སྲོལ་ཡོད། རི་སྒང་ལ་ཆུ་མིག་བརྒྱ་དང་བརྒྱད་ཡོད་ལ། ཆུ་
ཚན་ནི་གྲོད་ཁོག་དང༌། མིག སྐྲ། རྐང་པ་བཅས་ལ་ཕན་པོ་ཡོད་པར་ཡིད་ཆེས་
བྱེད། རི་སྒང་ལ་སླེབས་མཚམས་བུ་དང་བུ་མོ་ཕྱོགས་ཁག་ཁ་ཁ་བྱས་ཏེ་ཕན་ཚུན་
དབར་ལ་གཞས་གཏོང་རེས་བྱེད་ཅིང༌། ལ་གཞས་དེ་རིགས་ནི་དེ་ཉིན་རི་སྒང་ཁོ་
ནར་གཏོང་བ་མ་གཏོགས་ཁྱིམ་ལ་གཏོང་སྲོལ་མེད། ཟས་རིགས་འདྲ་མིན་འཁྱེར་
ནས་ཞིམ་ཟས་ལ་རོལ་བ་དང༌། ཚོན་ཁྲ་འདྲ་མིན་གྱི་ཉི་གདུགས་ཕུབ་ནས་སེམས་
ཁྲལ་སོགས་ཅི་ཡང་མེད་པར་ཉིན་གང་གཞས་གཏོང་རེས་ཀྱིས་དུས་འདའ་བ་
བཅས་ཉིན་དེ་ཚོ་ནི་ཇི་འདྲའི་སྐྱིད་པོ་ཞིག་ཡིན་ཨང༌།
ཟླ་བ་བརྒྱད་པའི་ཚེས་བཅོ་ལྔའི་ཉིན་སྤུན་མཆེད་རྣམས་དང་གྲོགས་པོ་
སོགས་དབར་ཕན་ཚུན་ཟླ་གོར་རམ་ཟླ་གཟུགས་བག་ལེབ་འབུལ་རེས་བྱེད་སྲོལ་
ཡོད། དེ་ཡང༌། ཕྱི་དྲོ་ཆུ་ཚོད་དྲུག་པ་བདུན་པའི་གཡས་གཡོན་ལ། ཤིང་ཏོག་སྣ་

52 ཆུ་སྐྱེས་སྒྲོལ་མའི་བསྒྱུར་དེབ།
འཛོམས་ཀྱིས་བརྒྱན་པའི་ཟླ་གོར་ཤིང་ཁྲོལ་ནང་བླུག་ནས་ཟླ་འོད་འོག་མཆོད་
འབུལ་བྱེད། དེ་ནས་མར་མེ་ཕུལ་ཏེ་ཟླ་བ་ལ་ཕྱག་གསུམ་འཚལ་ནས་ཤིང་ཏོག་
དང་བག་ལེབ་ལ་རོལ་བ་དང་། མི་རྒན་པ་ཚོས་དོ་སྣང་མེད་སྐབས་དང་བསྟུན་
ནས། ང་ཚོ་ཕྲུ་གུ་ཁ་ཤས་ཀྱིས་མངོན་གསལ་དེ་ཙམ་མེད་པའི་ངང་ཕན་ཚུན་ལ་
ཤིང་ཁྲོལ་སྤྲོད་རེས་ཀྱིས་ཞིམ་ཟས་ཀྱིས་ཨམ་ཕྲག་ཁེངས་པ་བྱེད་ཀྱི་ཡོད།
སོག་པོས་རྒྱ་ནག་ལ་དབང་བསྒྱུར་བྱས་པའི་སྐབས་དེར་མི་དམངས་ནས་
དཔོན་ཆེན་ཚོར་མི་འདོད་པའི་རྣམ་འགྱུར་ཤུགས་ཆེན་པོས་ངོ་རྒོལ་བྱས་ཤིང་། དེ་
ཡང་ལོ་ཞིག་ལ། ཟླ་མཆོད་དུས་ཆེན་གྱི་སྔ་ནུབ་དེར་ཟླ་གོར་ནང་གསང་ཡིག་
བསྐུར་རེས་ཀྱི་གསང་བའི་ཚོགས་པ་བཙུགས་པ་སོགས་ཀྱི་ལམ་ནས་ངོ་རྒོལ་
བྱས་པ་ཞིག་རེད།
ཟླ་དགུ་པའི་ཚེས་ཉི་ཤུ་དགུ་ཉིན་ནི་གཡག་གི་རྩིད་པ་དང་ལུག་བལ། ཀོ་བ་
སོགས་ཉོ་ཚོང་དང་ལས་སྣོན་གྱི་ཉིན་མོ་ཡིན། དེ་སྐབས་དུས་ཆེན་དེ་དང་འབྲེལ་
བའི་གཞི་བདག་ལ་མཆོད་འབུལ་བྱེད།ཉིན་དེ་ནས་གནམ་གཤིས་འགྱུར་ནས་གྲང་
ངར་ཆེ་རུ་འགྲོ་བའི་ཤོད་སྲོལ་ཡོད་པས། མི་རྣམས་པགས་རིགས་དང་བལ་རིགས་
ཉོ་རུ་ཡོང་གི་ཡོད།
ཟླ་བ་བཅུ་པ་ནི་རང་ཁྱིམ་ལ་དགེ་འདུན་པ་གདན་འདྲེན་གྱིས་ཞབས་བརྟན་
མཆོད་འབུལ་གྱི་ཟླ་བ་རེད། གྲོང་མི་ཚང་མས་མར་མེ་ཞལ་ཁ་འབྱེད་ཆེད་སྣུམ་
འཁྱེར་ནས་ཉེ་འཁོར་གྱི་དགོན་པར་མཆོད་འབུལ་དུ་འགྲོདགེ་འདུན་པ་ཚོས་ཁྱིམ་

53རྒྱལ་ཡུམ་ཆེན་མོ།
ཚང་རེས་མོས་བྱས་ནས་རིམ་གྲོ་སྒྲུབ་པ་དང་་། མི་ཚང་རེས་མོས་ཀྱིས་སླ་ང་ཆེན་
པོ་དེ་འདྲའི་ནང་བཞེས་ཐུག་བསྐོལ་ཏེ་དགེ་འདུན་པ་ཚོར་ཞལ་ལག་གྲ་སྒྲིག་བྱེད།
སྐབས་དེར། ཕྲུ་གུ་ཚང་མས་ཕོར་པ་འཁྱེར་ནས་གང་ན་རིམ་གྲོ་སྒྲུབ་ཀྱི་ཡོད་པའི་
ཁྱིམ་དེར་འགྲོ་བ་དང༌། དེ་ཡང་སླ་ང་ཆེན་པོ་གཉིས་རེའི་ནང་ཐུག་པ་བསྐོལ་སྲོལ་
ཡོད་པ་ལས་གཅིག་དེ་ལས་ཕྲུ་གུ་ཚང་མས་རང་གི་སྐལ་བར་ཕོར་པ་རེ་རེ་ལེན་
ཆོགཅིག་ཤོས་དེ་ནི་རྒན་རབས་པ་ཚོའི་ཐུག་པ་རེད། མདོར་ན། རིམ་གྲོ་སྒྲུབ་པའི་
དུས་ཡུན་དེ་ནི་ཉིན་བརྒྱད་ཀྱི་རིང་སྲུང་བརྩི་ཞུ་སྲོལ་ཡོད།
ཟླ་བཅུ་གཅིག་པའི་ཚེས་དགུ་ནི་ཚེ་ཐར་གཏོང་བའི་དུས་ཆེན་ཡིན། དེ་ཉིན་
ཤན་པའི་ལག་ནས་རྟ་དང་ལུག་སོགས་སྲོག་བླུ་བྱས་ཏེ། ཉིན་གསུམ་རིང་རིམ་གྲོ་
སྒྲུབ་པ་དང༌། དེ་རྗེས་སེམས་ཅན་དེ་རྣམས་དགོན་པར་འབུལ་ཞིང༌། དེའི་སྐབས་
སུ་ང་ཚོས་བག་ལེབ་བཟོས་ནས་སྐུ་འབུམ་དགོན་པའི་དགེ་འདུན་པ་ཚོར་འབུལ་བ་
དང་། ཁོང་རྣམས་ནས་ཞབས་བརྟན་དང་སྨོན་ལམ་འདོན་པ་སོགས་གནང་སྲོལ་
ཡོད།

54
ཆུ་སྐྱེས་སྒྲོལ་མའི་བསྐྱུར་དེབ།
གདོན་འདྲེའི་གནོད་པ།
ཕྲུ་གུ་ཚང་མ་སྒྲུང་ལ་ཉན་རྒྱུར་དགའ་པོ་ཡོད་པ་ལྟར་ང་རང་ཡང་ཆུང་ངུའི་
སྐབས་སྒྲུང་ལ་ཉན་རྒྱུར་ཧ་ཅང་དགའ། དེ་ཡང་ང་ཚོ་སྤོ་བོ་ལགས་ཀྱི་མདུན་ལ་
འཛོམས་ཏེ། སྒྲུང་དང་དམངས་ཁྲོད་གཏམ་རྒྱུད་ལ་དངངས་སྐྲག་ཆེན་པོས་ཉན་པ་
མ་ཟད། སྤོ་བོ་ལགས་ཀྱིས་སྒྲུང་གསུང་སྐབས་མི་རྒན་པ་ཚོ་ཡང་སྒྲུང་ལ་ཉན་དུ་
ཕེབས། བུད་མེད་ཚོས་སྒྲུང་ལ་ཉན་ཞོར་བལ་སྐུད་ཀྱི་གྱོན་ཆས་སླས་རྒྱག་པ་དང་
ཚེམ་བུ་རྒྱག་པ་བཅས་བྱེད། སྐབས་དེའི་ཁོར་ཡུག་ནི་ཇི་འདྲའི་སྐྱིད་པོ་ཞིག་རེད་
ཨང༌། ང་རང་གཉེན་སྒྲིག་ཟིན་རྗེས་ཁྱིམ་མཚེས་གཡས་གཡོན་གྱི་ཕྲུ་གུ་ཚོ་དང་
བཅས་པ་ཚང་མར་སྒྲུང་མང་པོ་བཤད་ཀྱི་ཡོད། དེ་ནི་སྤོ་བོ་ལགས་ཀྱི་མདུན་ནས་
སྒྲུང་བཤད་པའི་ཉམས་མྱོང་དེ་ཚོ་ཐོབ་པས་རེད།

55རྒྱལ་ཡུམ་ཆེན་མོ།
གྲོང་གསེབ་པ་ཚོ་ནི་རྨོངས་དད་དང་གདོན་འདྲེ་ལ་ཡིད་ཆེས་བྱེད་མཁན་
ཞིག་ཡིན་ལ། མི་མང་འགའ་ཤས་ནི་གདོན་འདྲེ་ལ་དངོས་སུ་ཐུག་མྱོང་ཡང་ཡོད་
ཅིང༌། དེ་ཡང་ཐེའུ་རང་ཞེས་པ་ཞིག་ཡོད་པ་དེ་སྐབས་རེར་བུ་མོ་དང་བུའི་གཟུགས་
སུ་བརྫུས་ཤིང༌། ཡང་སྐབས་རེར་ཞི་མི་སྤུ་སོབ་དེ་འདྲར་བརྫུ་བར་བྱེད། ང་གིས་ནི་
ཐེངས་བཞི་ལ་ཐེའུ་རང་དངོས་སུ་མཐོང་མྱོང་ཡོད་པ་མ་ཟད། དེས་སྡུག་བསྔལ་སྣ་
ཚོགས་ཤིག་ཀྱང་སྤྲད་མྱོང་ཡོད།
ང་རང་ནད་གཞི་དྲག་པོ་ཞིག་གིས་མནར་ནས་ཡོད་པའི་སྐབས་ཤིག་ལ། ཐེའུ་
རང་ཞིག་བུ་མོ་ཆུང་ཆུང་ཞིག་ཏུ་བརྫུས་ཏེ་རྒྱ་ཇ་ཕོར་བ་ཆེན་པོ་གང་འཁྱེར་ནས་
སླེབས་བྱུང་། སྐབས་དེར། ང་རང་ཉལ་བསྡད་ཡོད་སྟབས་མོ་རང་གིས་ངའི་མགོ་
ལ་གཞུས་བྱུང་བར་ན་ཟུག་མི་འདུག་སྟེ། ཚག་སྒྲ་ཆེན་པོ་ཞིག་གིས་གཉིད་ལས་
དཀྲོགས་བྱུང༌། མ་ཟད་མོས་ང་ལ་རྒྱ་ཇ་དེ་འཐུང་དགོས་པར་སྐུལ་མ་བྱེད་ཀྱི་
འདུག་ཀྱང་ངས་བཏུང་མེད། ང་རང་མལ་ལས་ཡར་ལངས་ནས་བལྟས་པར། དེ་ནི་
ཇ་མིན་པར་ཁྲག་རེད་འདུག དེ་རྗེས་མོ་རང་གད་མོ་དགོད་བཞིན་སྒོ་ཁ་ནས་ག་
ལེར་མི་སྣང་བར་གྱུར་སོང༌།
ཙོང་ཁའི་ཡུལ་ན་ཐེའུ་རང་འཁོར་སའི་ཁྱིམ་ཚང་སྟོབས་འབྱོར་ཅན་ཞིག་ཡོད།
ཁྱིམ་ཚང་དེའི་བུ་ཕྲུག་རྣམས་སྤྱང་གྲུང་འཛོམས་པོ་དང་མཚར་སྡུག་ལྡན་པ་ཞིག་
ཡོད་ནའང༌། ཐེའུ་རང་ལ་ཞེད་སྣང་བྱས་ནས་མནའ་མ་དང་མག་པར་སློང་མཁན་དེ་
ཙམ་མེད། ཉིན་ཞིག་མི་ཚང་དེ་གའི་ཕ་རྒན་གྱིས། ཟློག་བཅོས་ཆེད་བལ་ལས་

56
ཆུ་སྐྱེས་སྒྲོལ་མའི་བསྒྱུར་དེབ།
བཟོས་པའི་རྟ་ལྕག་ཅིག་གིས་ཁྱེད་དཀར་ནག་གང་ཡིན་རུང་རང་གཟུགས་མངོན་
དགོས་ཞེས་བཤད་ཞོར་རྟ་ལྕག་དེ་ཁང་པའི་ནང་གཡུག་གཡུག་བྱས། ཟློག་བཅོས་
དེས་ཐེའུ་རང་ཁོང་ཚོའི་ཁང་པར་འཁོར་ཐབས་བྲལ་བ་ཆགས་ཤིང་། དུས་དེ་ནས་
བུ་ཕྲུག་ཚོར་ཡང་གཉེན་སྒྲིག་གི་རྩ་བ་འཛུགས་ཐུབ་པ་བྱུང་ནའང༌། གདོན་འདྲེ་
དེས། སྲང་ལམ་གྱི་འགྲུལ་པ་བཀག་ནས་བཤད་རྒྱུར། ཁོ་རང་ད་ཆ་གར་འགྲོ་གང་
འདུག་ཆ་མི་འཚལ་བར་ཡོད་སྟབས། ཁྱིམ་ཚང་དེ་ཤིན་ཏུ་ནས་དྲན་པོ་འདུག་ཅེས་
བཤད་པའི་ཤོད་རྒྱུན་འདུག
ང་ཚོས་ཐེའུ་རང་འཁོར་སའི་ཁྱིམ་ཚང་དེ་ནས་ཉོས་པའི་རྟ་ཞིག་ཡོད་པ་ལྷ་
སར་མཉམ་དུ་འཁྲིད་པ་དེ་དང་ལྷན་དུ་ཐེའུ་རང་དེ་ཡང་ལྷ་སར་སླེབས་འདུག ང་
ཚོའི་ལས་མི་ཞིག་ལ་ཐེའུ་རང་དངོས་སུ་ཐུག་པ་དེ་འདྲ་བྱུང་འདུག་ལ། ཐེའུ་རང་
དེས་ཁོ་རང་རྟ་དེ་དང་མཉམ་དུ་ཡོང་བ་ཡིན་སྐོར་བརྗོད་འདུག སྐབས་དེར་ང་ལ།
མི་ཞིག་ང་ཚོའི་རྟ་རའི་ནང་འཛུལ་ནས་རྟ་དེར་ཞོན་ཏེ་ཕྱིན་པའི་རྨི་ལམ་ཞིག་རྨིས་
བྱུང་། དུས་དེར་རྟ་དེར་ནད་ཅིག་ན་ནས་ཡོད། ངས་རྨི་ལམ་དེའི་སྐོར་ངའི་ཁྱོ་གར་
བཤད་པར། ཁོང་གིས། རྟ་དེ་ཕལ་ཆེར་ཤི་རྒྱུ་རེད་ལབ་སོང་བ་ལྟར་ཉི་མ་ནུབ་ཙམ་
ལ་ཤི་སོང་།
དེ་ནི་གཤིས་སྤྱོད་རྩུབ་པའི་གདོན་འདྲེ་ཞིག་རེད། དེ་ཡང་གལ་སྲིད་ཁོ་ཁྱེད་
རང་ལ་མ་དགའ་བ་ཡིན་ན། ནང་ཆས་དང༌། ཐབ་ཆས་དེ་ཚོ་ལྡུམ་རྭའི་ནང་
གཡུགས་པ་སོགས་བྱེད་ཅིང་། ཐབ་ཚང་གི་དངོས་པོ་དཔེར་ན། གྲོ་ཕྱེ་དང་སྲན་

57རྒྱལ་ཡུམ་ཆེན་མོ།
མའི་སྒྱེ་མོ་སོགས་ཚང་མ་མགོ་རྟིང་སློག་ནས་འཕྲོ་བརླག་ཏུ་གཏོང་བ་མ་ཟད།
དེས་ཁྱེད་རང་གིས་བཤད་པའི་སྐད་ཆ་གོ་ནའང་ལན་དུ་གད་མོ་དགོད་པ་སོགས་
བྱེད་ཅིང༌། ཟ་རྒྱུའི་རིགས་ཅི་ཞིག་ཡིན་རུང་རྐུ་མ་བརྐུས་ནས་འཁྱེར་འགྲོཡིན་
ནའང༌། དངུལ་རྩ་བ་ནས་མི་བརྐུ།
ཐེངས་ཤིག ང་དང་ངའི་བུ་མོ་གཉིས་ཀྱིས་ཇ་འཐུང་ནས་སྡོད་སྐབས། ངས་
ཁོང་མོ་[ཚེ་རིང་སྒྲོལ་མ་]ལུག་ཤ་བརྔོས་མ་ལྷག་འཕྲོ་ཞིག་ཡོད་པ་དེ་ལེན་དུ་
མངགས། ཤ་རྣམས་ཐེའུ་རང་གིས་བརྐུས་ནས་ཟོས་ཚར་འདུགདེ་བཞིན། ཐེངས་
ཤིག་ལ། ང་ཚོས་མོག་མོག་བཟོ་སྐབས་མོག་ཚག་སྒང་མའི་ནང་གི་མོག་མོག་
རྣམས་འདུག་རུང་། མོག་ཚག་འོག་མའི་ནང་གི་མོག་མོག་རྣམས་ཁོས་ཟོས་ནས
སྟོང་པ་བཟོས་འདུག
ང་ཚོའི་ཕ་ཡུལ་གྱི་ཁྱིམ་ཚང་ཞིག་ལ་ཐེའུ་རང་འཁོར་གྱི་ཡོད། དེ་ནི་ཁོས་[ཐེའུ་
རང་གིས་]ཁྱིམ་བདག་ལ་ཞུ་བ་ཕུལ་ནས་ཉར་རོགས་ལབ་སྟེ། དེའི་དྲིན་གཟོ་བའི་
ཆེད་དུ་ཁྱིམ་བདག་གི་འདོད་པ་གང་ཡོད་བསྐོང་རྒྱུ་བྱས་པ་རེད་ཟེར། ཐེངས་ཤིག
ཁ་ཆེ་ལྷམ་བཟོ་བ་ཞིག་ཉིན་བཅུའི་རིང་ཁྱིམ་དེར་གནས་ཚང་གཡར་ནས་བསྡད།
སྐབས་དེར། ཁོས་ཐོག་ཁང་གི་ཁང་མིག་ཞིག་ལ་ནམ་རྒྱུན་སྒོ་ལྕགས་བརྒྱབ་ནས་
ཡོད་པ་མ་ཟད། དེར་མི་སུ་ཡང་འགྲོ་འོང་བྱེད་མཁན་མེད་ནའང། ནང་ན་མི་ཞིག་
གཉིད་ནས་ཡོད་པའི་སྒྲ་དང་འདྲ་བའི་སྔུར་བ་འཐེན་པ་གོ་ཐོས་བྱུང་། ཁོས་དེ་མ་
ཉིད་དུ་དེ་ནི་ཐེའུ་རང་ཡིན་པ་ཤེས་རྟོགས་བྱུང་ནས། ཁྱིམ་བདག་ཞིང་ཁར་ཕྱིན་པ་

58
ཆུ་སྐྱེས་སྒྲོལ་མའི་བསྐྱུར་དེབ།
དང་སྟབས་བསྟུན་གྱིས་སྒོ་ཕྱེ་ནས་ནང་དུ་བལྟ་རུ་ཕྱིན། ཧང་སངས་དགོས་པ་ཞིག་
ལ། ཕལ་ཆེར་སྟག་ཅིག་གི་ཆེ་ཆུང་ཡོད་པའི་ཞི་མི་སྨྲ་ར་དཀར་པོ་ཅན་ཞིག་ཁང་པ་
དེའི་ནང་དུ་མི་ནང་བཞིན་ཉལ་བསྡད་ཡོད་པ་མཐོང་འདུག
ཡང་ཐེངས་ཤིག ང་ཚོའི་ལས་མི་ཞིག་ལ་ན་ཚོད་ཡོལ་ནས་གཉེན་སྒྲིག་བྱས་
པའི་སྲུ་མོ་ཞིག་ཡོད་པ་དེར་བུ་ཞིག་སྐྱེས་འདུག་ཀྱང་། བུ་དེ་དགོང་དྲོ་ཞིག་ལ་
གྲོངས་འདུག རྗེས་ལ་ཤེས་རྟོགས་བྱུང་བ་ལྟར་ན། མོས་བུ་དེ་བྱམས་བརྩེས་སྐྱོང་
བཞིན་པར་ཐེའུ་རང་ལ་མི་བཟོད་པའི་ཕྲག་དོག་སྐྱེས་ནས་སྐེ་གཅུས་ཏེ་བསད་པ་
ཡིན་སྐོར་མི་གཞན་ལ་ལབ་པ་དེ་འདྲ་བྱུང་འདུག
དེ་འདྲའི་རྐྱེན་ངན་གྱི་འོག་ནས་ངའི་ཕྲུ་གུ་བཞི་ཡང་ཚེ་མ་ཟིན་པར་གྱུར། དེ་
ཡང་བུ་ནོར་བུ་༧“སྐྱེས་རྗེས་ང་ལ་བུ་གཞན་གཉིས་སྐྱེས་ཀྱང༌། ཁོང་གཉིས་ཀ
གྲོངས་པ་རེད། བུ་སྐྱེས་ནས་ཉིན་བཅུ་ཙམ་སོང་མཚམས། ཁོང་གི་མིག་སྐྲངས་
ནས་ནུ་མ་བསྣུན་སྐབས་ཀྱང་གདང་མི་ཐུབ་པའི་མིག་ནད་ཚབས་ཆེན་ཞིག་ཕོག
དེ་ཡང་ང་ཁོང་གི་འགྲམ་དེར་ངལ་གསོ་བྱས་ནས་བསྡད་ཡོད་པའི་མཚན་མོ་ཞིག་
ལ། ངས་ཁང་ཐོག་ནས་རྡོག་སྒྲ་ཞིག་གྲག་འོང་བ་གོ་བྱུང་བ་དེ་རིམ་བཞིན་སྒེའུ་ཁུང་
24 ཨིན་དེབ་ཏུ། “བུ་ནོར་བུ་ནི་༡༩༢༢ ལ་འཁྲུངས་པ་དང་། ཁོང་ནི་རྒྱལ་ཡུམ་ཆེན་མོར་
འཁྲུངས་པའི་ཕྲུ་གུ་གཉིས་པ་དེ་ཡིན"ཞེས་དཀྱུས་མཆན་དུ་འདུག་པ་འདིར་གཤམ་མཆན་དུ་
བཀོད། བུ་ནོར་བུ་ཞུ་བ་ནི་ལྟག་མཚེར་རིན་པོ་ཆེ་ཐུབ་བསྟན་འཇིགས་མེད་ནོར་བུ་ཡིན།

59རྒྱལ་ཡུམ་ཆེན་མོ།
གི་ཉེ་ས་དང༌། དེ་ནས་སྒོའི་ཉེ་སར་སླེབས་པ་ཐོས། མཐར་སྒོ་ཡི་ཨ་ཤིང་་རང་
བཞིན་གྱིས་ཕྱེས་ཏེ། ངའི་འགྲམ་དེར་ཡོང་ནས་བསྡད། ངས་ཞེད་སྣང་དང་བཅས་
སྣུམ་ཞུ་སྦར་ནས་བྱིས་པ་རང་གི་པང་དུ་བླངས། དེ་ལྟར་བྱིས་པ་རང་གི་པང་དུ་
ཡོད་ན། གདོན་འདྲེས་གནོད་འཚེ་གཏོང་མི་ཐུབ་པའི་ཡིད་ཆེས་བྱས། སྣུམ་ཞུའི་
འོད་མདངས་ནི་རིམ་བཞིན་ཇེ་ཆུང་དུ་ཕྱིན་ནས་མཐར་ང་རང་ཅི་ཡང་མི་མཐོང་བའི་
མུན་ནག་ཏུ་ལུས་ནས་དྲན་ཚོར་ཅི་ཡང་མེད་པར་གྱུར། ཧ་ཅང་ཧང་སངས་དགོས་
པ་ཞིག་ལ། ཡུད་ཙམ་རྗེས་ལ་རྒྱང་རིང་ཞིག་ནས་ཕྲུ་གུ་ངུས་པའི་སྒྲ་ཞིག་ཐོས་བྱུང་
བར་མིག་གདང་ནས་བལྟས་པ་ན། བུ་ཆུང་ནི་གོམ་པ་བཅུ་ཙམ་གྱི་སར་གཡུགས་
ནས་ངུ་བཞིན་འདུག་ཅིང༌། དེ་རྗེས་སྣུམ་ཞུ་ཡང་རིམ་བཞིན་ཇེ་གསལ་དུ་སོང་བ
དང༌། ང་རང་ནི་སྔར་བཞིན་ཙོག་པུར་བསྡད་འདུག དེ་ལྟར་བུ་ཆུང་ཇི་ལྟར་གོམ་པ་
བཅུ་ཙམ་གྱི་སར་སླེབས་མིན་ནི་ད་དུང་ཡང་ཤེས་དཀའ་བ་ཞིག་རེད། ཉིན་བཅུ་
བཞི་ཙམ་སོང་རྗེས་བུ་ཆུང་ནད་གཞི་དྲག་པོ་ཞིག་གིས་མནར་སོང་བ་དང་།
མཚམས་མ་ཆད་པར་ངུ་བཞིན་འདུག་པ་དེར། ང་རང་ལ་བྱ་ཐབས་ཅི་ཡང་མེད་
པར་གྱུར། མིག་གཉིས་ཀྱི་སྐྲངས་སྦོས་དེ་ཡང་སྔར་ལས་ཇེ་སྡུག་ཏུ་སོང་བ་མ་
ཚད། སྔ་དྲོ་ཞིག་ལ། ངས་ཁོང་གི་མིག་དང་འགྲམ་པའི་སྟེང་སྦར་འབྲད་བརྒྱབ་པའི་
ཁྲག་རྗེས་ཤིག་ཡོད་པ་མཐོང་བྱུང༌། བདུན་ཕྲག་གསུམ་ཙམ་གྱི་རྗེས་སུ་གཞི་ནས་
25 སྒོ་གནོན་བྱེད་ཀྱི་གཏན་ཤིང་། འཁོར་གཏན། འཕྲེད་གཏན། སྒོ་གཏན། སྒོ་འགོག་སོགས་
དོན་གཅིག་མིང་གི་རྣམ་གྲངས་ཡིན།

60 ཆུ་སྐྱེས་སྒྲོལ་མའི་བསྒྱུར་དེབ།
ངུ་མཚམས་ཆད་སོང་ནའང་། གསོན་པའི་རེ་བ་རྩ་བ་ནས་མི་འདུག དེ་བས་ཀྱང་
ཧང་སངས་དགོས་པ་ཞིག་ལ། ཁོང་གི་མིག་ཁ་ཕྱེས་ནས་བལྟ་སྐབས་མིག་ནི་ཁ་
དོག་རྒྱ་སྨུག་ནས་སྔོ་ནག་ཏུ་གྱུར་འདུག མཐར་ལོང་བ་ཆགས་སོང་།
ཐེངས་ཤིགཁོས[ཐེའུ་རང་གིས]་མི་རྒན་པ་ཞིག་གི་གཟུགས་སུ་བརྫུས་ནས་
བསྐྱར་དུ་སླེབས་པ་དང་། དེ་ནས་ཉིན་ཤས་རྗེས་བུའི་མིག་ཡང་སྐྱར་སྐྲངས་པ་མ་
ཟད། སྐབས་དེ་ནས་ནད་གཞི་ཡང་ཇེ་སྡུག་ཏུ་སོང་ནས། མཐར་ལོ་གཅིག་འཁོར་
མཚམས་ལ་གྲོངས་སོང༌། དེ་བཞིན་ངའི་བུ་མོ་ཆེ་བ་ལའང་མིག་ནད་ཕོག་པ་དང༌།
མིག་སྐྲངས་པ་དང༌། མིག་ནང་ཤ་རྡོག་ཅིག་སྐྱེས་ནས་དེ་ཁོང་མོ་མ་གྲོངས་བར་དུ་
དེ་ག་རང་དུ་བསྡད་སོང༌།
དེ་རྗེས་ང་ལ་བུ་ཞིག་སྐྱེས་པ་དེ་ནི་ང་ཚོའི་སེམས་ཀྱི་གཅེས་ཕྲུག་ཅིག་ཡིན།
ཁོང་ནི་བློ་རིག་བཀྲ་ལ་སྤྱང་གྲུང་ལྡན་པ་ཞིག་ཡོད། དུས་རྒྱུན་ངའི་གམ་དུ་ཡོང་
ནས་མངར་ཟས་སློང་། དེ་ལྟར་ཁོང་གྲུང་ཤ་དོད་པའི་བྱིས་པ་ཞིག་ཡིན་རུང༌། ཁྱིམ་
མཚེས་ཀྱི་ཕྲུ་གུ་ཚོས་ཁོང་ལ་ཞེད་སྣང་བྱེད། དེ་ཡང་ཕྲུ་གུ་གཞན་ཚོས་ངེད་ཚོའི་
ཁྱིམ་དུ་རྩེད་མོ་རྩེད་རུ་མ་ཡོང་སྔོན་ལ་ཁོང་ནང་ལ་ཡོད་མེད་སྐོར་སྐད་ཆ་འདྲི་བ་
དང༌། དེ་ལྟར་ཁོང་ནང་དུ་ཡོད་པ་ཤེས་པ་ཡིན་ན། བྲོས་འགྲོ་བ་དང་ཡིབ་པ་སོགས་
བྱེད། ཡང་སྐྱར་སྟབས་མ་ལེགས་པ་ཞིག་བྱུང་བ་ནི། ཁོང་ལའང་ཐེའུ་རང་གི་གནོད་
པ་བྱུང་སྟེ། ལོ་གཅིག་དང་ཕྱེད་ཀ་ལས་སོན་མེད་པའི་ངའི་བུ། རྒྱུ་མཚན་གང་ཡིན་

61རྒྱལ་ཡུམ་ཆེན་མོ།
க་མི་འཚལ་བར་གློ་བུར་གྱི་བཤལ་ནད་ཅིག་གི་རྐྱེན་པས་མཚན་གཅིག་རང་གི་ན་
ཚས་ཚེ་ལས་འདས་པར་གྱུར།
བུ་ཚེ་ལས་འདས་པའི་དགོང་མོ་དེར། ངའི་ཁྱོ་གའི་སྲུ་མོར་རྨི་ལམ་ཞིག་རྨིས་
འདུག་པའི་ནང་། ངོ་མི་ཤེས་པའི་འགྲུལ་པ་ཞིག་ངེད་ཚོའི་ཁྱིམ་དུ་ཡོང་ནས་བུ་རྒྱབ་
ལ་འཁྱེར་ཏེ་ཕྱིན་པ་རྨིས་འདུག་ཅིང་། ཁོང་མོས་དེ་ནི་བཀྲ་མི་ཤིས་པའི་སྔ་ལྟས་
ཤིག་ཡིན་པ་ཤེས་འདུག གང་ལྟར། ཐེའུ་རང་ནི་ངའི་མི་ཚེའི་ནང་ཞེད་སྣང་ཆེ་ཤོས་
དང་རྒྱུས་མངའ་ཡོད་པ་ཞིག་ཀྱང་ཡིན།༤
26 “ངའི་ཡུམ་ཆེན་གྱིས་རང་གི་བྱིས་པ་དུ་མ་གསོན་མ་ཐུབ་པའི་ལེ་ཁག་འགེལ་ས་ནི། ངེད་
ཚང་ནས་སྤྱི་ལེ་བཅོ་ལྔ་ཙམ་གྱི་སར་ཆགས་པའི་གྲོང་ཚོའི་ནང་ཡོད་པའི་ཐེའུ་རང་གདུག་རྩུབ་
ཅན་དེ་རེད། དེ་ནི་ས་གནས་ཀྱི་གདོན་རིགས་ཁྲོད་ཀྱི་གཅིག་རེད།” ཅེས་རྒྱ་ལོ་དོན་གྲུབ་ཀྱི་ལོ་
རྒྱུས་དེབ་<<ཀ་ལིམ་པོང་གི་ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་
བསྒྱུར་བྱས་པ།ཤོག་ངོས་33ན་གསལ།

62 ཆུ་སྐྱེས་སྒྲོལ་མའི་བསྒྱུར་དེབ།
༡༠
གཉེན་སྒྲིག་བྱས་པ།
ཁྱིམ་ལས་སོགས་ལས་ཀ་མང་པོ་ཡོད་ནའང་བྱིས་པའི་གནས་སྐབས་དེར་
སེམས་པ་ཧ་ཅང་སྐྱིད་པོ་ཞིག་ཡོད། ང་རང་ལོ་ན་བཅུ་དྲུག་ཡིན་སྐབས་གཉེན་སྒྲིག་
བྱས་པའི་རྗེས་ཀྱི་ལོ་ཟླ་དེ་ཚོ་ནི། དཀའ་ཚེགས་ཆེ་ཤོས་ཀྱི་དུས་སྐབས་ཤིག་ཡིན་
རུང༌། ང་རང་ནང་པ་སངས་རྒྱས་པའི་ཁོར་ཡུག་ཅིག་ནས་འཚར་ལོངས་བྱུང་བ་
ཞིག་ཡིན་སྟབས། སྡུག་བསྔལ་ནི་མི་ཞིག་གི་མི་ཚེའི་བརྒྱུད་རིམ་ནང་འཕྲད་ངེས་པ་
དང་ངེས་པར་མྱོང་དགོས་པ་ཞིག་ཡིན་པའི་ཡིད་ཆེས་བྱས། དེ་འདྲའི་གནས་
ལུགས་ཤིག་དང་ལྷན་དུ་འཚར་ལོངས་བྱུང་བ་ཙམ་མིན་པར་འགྲོ་བ་མི་ཞེས་པའི་
གནས་ལུགས་ཤིག་ཀྱང་རྟོགས། གཉེན་སྒྲིག་རྗེས་ཀྱི་དཀའ་ཚེགས་ཆེ་བའི་ལོ་ཟླའི་
ནང༌། དད་པ་དང་ཡིད་ཆེས་ཀྱིས་ངའི་སེམས་ཁམས་ལ་གསོན་ཉམས་སྦྱིན། ཡིད་

63རྒྱལ་ཡུམ་ཆེན་མོ།
ཆེས་ཀྱི་ནུས་པ་དེ་འདྲ་ཞིག་མེད་ན་ང་རང་ལ་གསོན་པའི་རེ་བ་རྩ་བ་ནས་མེད།
དེར་བརྟེན། ནང་ཆོས་ཀྱི་རྨང་གཞི་དེ་འདྲ་ཞིག་གིས་ང་ཚོ་བུད་མེད་དག་བསྐྱབས་
པ་ཙམ་མ་རེད། དམིགས་བསལ་འུ་ཐུག་ཐབས་ཟད་ཀྱི་གནས་སྐབས་དག་ལ་
གསོན་ཤུགས་འཕར་མ་ཞིག་སྦྱིན་ཡོད།
བུད་མེད་ཚོར་ཐོབ་པའི་བསླབ་བྱ་ནི། གཉེན་སྒྲིག་བྱེད་རྒྱུ་དང་ལས་ཀར་
འབད་རྒྱུ་ནི་ལས་ཀྱི་བསྐོས་ཐང་རེད་ཟེར་བ་དེ་རེད། ང་ཚོས་དགའ་སྣང་དང་སྤྲོ་
སྣང་བྲལ་ཞིང་དཀའ་ཚེགས་ཅན་གྱི་མི་ཚེ་ཞིག་བསྐྱེལ་དགོས། སྐབས་རེར།
དམངས་ཁྲོད་ཀྱི་ཞབས་བྲོ་སོགས་འཁྲབ་དུས་ཀྱང་ཁེར་རྐྱང་དུ་མི་མངགས་པར་
བུད་མེད་རྒན་པ་ཚོ་ཟླ་གྲོགས་ལ་བརྟེན་ནས་འགྲོ་བསྐྱོད་བྱེད་དགོས། ཐ་ན་ལམ་
འགྲམ་གྱི་ཟ་ཁང་ཆུང་ཆུང་དེ་ཚོའི་ནང་དུ་འགྲོ་བ་དང༌། དེ་ཚོའི་ནང་སོང་ནས་རང་
དགར་ཟ་མ་བཟའ་བཏུང་བྱེད་པ་སོགས་གང་ཡང་བྱས་ཆོག་གི་མེད། དེའི་རྒྱུ་
མཚན་ནི། ཟ་ཁང་དེ་ཚོའི་ཟས་རིགས་གཡོས་སྦྱོར་བྱེད་མཁན་ཚང་མ་རྒྱ་མི་ཡིན་
པ་དང་། ངའི་པ་ལགས་ཀྱིས་ཟ་ཁང་དེ་ཚོས་བོང་བུའི་ཤ་བེད་སྤྱོད་གཏོང་གི་ཡོད་
པའི་དོགས་པ་བྱེད་ཀྱི་ཡོད་པའི་རྐྱེན་གྱིས་རེད། བུད་མེད་ཚོ་ལང་ཚོ་དར་ལ་བབས་
པའི་གནས་སྐབས་དེ་ནས་བཟུང༌། གལ་སྲིད་ཁྱིམ་དུ་སྐུ་མགྲོན་སོགས་ཕེབས་པ་
ཡིན་ན། རང་གི་མལ་ཁང་ནང་སྡོད་དགོས་པ་ལས། མགྲོན་པོར་གྲོགས་འདྲིས་
དང་། དེར་མཚར་སྣང་ནམ་ཡང་བྱེད་མི་ཆོག བྱེད་སྟངས་དེ་རྣམས་ནི་ངན་སྤྱོད་
ཅིག་ལ་བརྩི།

64 ཆུ་སྐྱེས་སྒྲོལ་མའི་བསྒྱུར་དེབ།
སློང་ཆང་བཏང་ནས་གཉེན་སྒྲིག་བཀོད་སྒྲིག་བྱེད་པ་ནི་རྒྱུན་ལྡན་ཞིག་ཡིན།
དེ་ཡང་གཉེན་སྒྲིག་མཚམས་སྦྱོར་བའམ་བར་པས་སྤོ་བོ་ལགས་ལ་བཀའ་འཁྲོལ་
དགོངས་སྐོར་ཞུ་བ་ལས་ཕ་མ་གཉིས་ཀྱིས་མོས་མཐུན་བྱེད་ཀྱི་ཡོད་མེད་ནི་དེ་ཙམ་
གྱི་གལ་གནད་དུ་མི་བརྩི། དེ་ནས་གཉེན་སྒྲིག་དེ་བཀྲ་ཤིས་པ་ཡོང་ཆེད་སྔགས་པ་
དང༌། མོ་བ། རྩིས་པ་བཅས་ལ་མོ་རྩིས་ལུང་གསུམ་ཞུས་ནས་མོས་མཐུན་ཡོད་
པའི་ཁྱིམ་ཚང་གཉིས་བར་ལ་གཉེན་སྒྲིག་གི་གཏན་འཁེལ་བྱེད། མོ་ལུང་ཞུ་ཡུལ་
ནས་ལམ་སྟོན་གང་གནང་བ་དེ་གཙིགས་འཛིན་བྱེད། ང་རང་ཆུང་ངུའི་སྐབས་སུ།
གཉེན་སློང་གནང་མཁན་མང་པོ་བྱུང་ཡོད་ཀྱང༌། མོ་རྩིས་བརྟག་པ་གནང་མཁན་གྱི་
སྔགས་པས་དེ་ཚང་མར་འཚམ་པོ་མི་འདུག་ཅེས་བརྗོད་འདུག སྤུན་མཆེད་ལྟ་བུའི་
འབྲེལ་བ་ཟབ་མོ་ཡོད་པའི་ཁྱིམ་ཚང་དབར་ཕྲུ་གུ་ལོ་ན་བརྒྱད་ནས་བཅུ་ཙམ་སོན་
སྐབས་སློང་ཆང་གཏོང་སྲོལ་ཡོད། གཞན་ཡང༌། ཕྲུ་གུ་ལོ་ན་གཅིག་གཉིས་ལ་སོན་
དུས་སློང་ཆང་གཏོང་བའམ། ཡང་ན། མངལ་དུ་སྦྲུམ་པའི་བྱིས་པ་ལས་གཅིག་བུ་
དང་ཅིག་ཤོས་དེ་བུ་མོ་ཡིན་ནའང་སློང་ཆང་གཏོང་སྲོལ་ཡོད། ཐ་ན་བུ་མོ་ལོ་བཅོ་
ལྔ་དང་བཅུ་དྲུག་ལ་སོན་སྐབས་ཁྱིམ་ལས་བྱེད་མཁན་ཞིག་དགོས་མཁོ་འདུག
ཅེས་མནའ་མར་སློང་སྲོལ་ཡང་ཡོད།
སློང་ཆང་གཏོང་སྐབས་དཔལ་འབྱོར་གྱི་གནས་སྟངས་ལ་གཞིགས་པའི་
སེམས་ཁྲལ་ཆེན་པོ་ཞིག་ཡོད། དེ་མཚུངས་བུ་མོའི་སྤྱོད་ལམ་དང་དམིགས་བསལ་
ཨ་མའི་གཤིས་སྤྱོད་བཟང་མིན་སོགས་ལའང་བལྟ་བ་རེད། དེ་ནི་ཕ་བཟང་གི་བུ་

65རྒྱལ་ཡུམ་ཆེན་མོ།
དང་མ་བཟང་གི་བུ་མོ་ཞེས་ཤོད་སྲོལ་ཡོད་པས་རེད། ཨ་མདོ་བ་རྣམས་ནི་ལས་ལ་
བརྩོན་པ་དང་གཤིས་ཀ་དྲང་པོ་དགོས་པ་དེ་གཙིགས་ཆེན་བྱེད་མཁན་ཞིག་ཡིན་
ལ། དེ་ཡང་མི་ཚང་དེའི་རིགས་རུས་གཙང་མིན་སྐོར་ལས་འཕྲོས་ནས་སྐད་ཆ་འདྲི་
སྲོལ་ཡང་ཡོད་ཅིང་། སྤྱིའི་ཆ་ནས་ཁྱིམ་ཚང་མང་ཆེ་བས་རང་ལས་གནས་སྟངས་
ལེགས་པ་ཞིག་ལ་གཉེན་འབྲེལ་བྱ་རྒྱུར་འབད་པ་ཡིན་རུང༌། ཁྱིམ་ཚང་འཁོས་
འབྱོར་ཞན་ནའང༌། བུ་ཕྲུག་འཇོན་ཐང་ཅན་ཞིག་ཡིན་ན་དེ་གཉེན་སློང་བྱེད། ཐག་
རིང་ཐུང་ཇི་ལྟར་ཡང་སྤུན་མཆེད་བར་ལ་ནི་ཕན་ཚུན་གཉེན་སློང་བྱེད་སྲོལ་གཏན་
ནས་མེད།
ངའི་ཁྱོ་ག་ལོ་ན་ཆུང་དུས་ཕ་མ་གཉིས་ཀྱིས་དགོན་པ་ཞིག་ཏུ་སོང་ནས་མོ་
རྩིས་ལུང་གསུམ་ཞུས་འདུག ལུང་བརྟག་ཞུ་ཡུལ་བླ་མ་དེས་དགེ་འདུན་གྱི་སྡེ་ལ་
ཞུགས་ན་མ་གཏོགས་ཚེ་རིང་པོར་སྡོད་ཀྱི་མ་རེད་གསུང་འདུག དགུང་ལོ་ཆུང་
ཆུང་ནས་སྐུ་ཚེ་ཟིན་གྱི་མ་རེད་ཅེས་པ་དེ་ནི་ཡ་མཚན་དགོས་པ་ཞིག་རེད། འོན་
ཀྱང་། ཁོང་གི་ཨ་མ་ལགས་ཀྱིས་བླ་མའི་ལམ་སྟོན་དེར་ཡིད་ཆེས་དང་ཁས་ལེན་
མ་བྱས་པར། ཨུ་ཚུགས་མཐར་སྐྱེལ་གྱིས་བུ་ལ་མནའ་མ་བསུས། དེའི་དགོས་དོན་
ནི། ལོ་ན་མཐོ་བའི་རྒན་རྒོན་གཉིས་ལ་ལས་རོགས་ཤིག་མེད་ཐབས་མེད་པས་
རེད།
ཁྱོ་གའི་ནང་མིའི་ངོ་ཤེས་ཤིག་གིས་ང་རང་ཁོང་ཚོ་ལ་ངོ་སྤྲོད་གནང་རྗེས།
ངའི་སྤོ་བོ་ལགས་དང་རྨོ་མོ་ལགས་ཀྱི་མདུན་དུ་གཉེན་སློང་ལ་ཕེབས། ཁོང་རྣམ་པ་

66
ཆུ་སྐྱེས་སྒྲོལ་མའི་བསྒྱུར་དེབ།
གཉིས་ནས་མོ་ལུང་ཞུས་འབྲས་སུ་གནས་སྐབས་དཀའ་ཚེགས་ཆེ་ནའང༌། ཕུགས་
སུ་ཕུན་སུམ་ཚོགས་པར་བཤད་པས་རྨོ་མོ་ལགས་ཀྱིས་སློང་ཆང་དེར་ཐུགས་
མཉེས་པོ་གནང་སྟེ། ཕྲུ་གུ་ཚང་མའི་ནང་ནས་ང་ནི་རྒྱུས་མངའ་ཆེ་ཤོས་ཡིན་སྐོར་
གསུངས་ཤིང་། གཞན་ཡང་ལྟག་མཚེར་རིན་པོ་ཆེའི་ཁྱིམ་རྒྱུད་ནི་ཡག་པོ་ཞིག་
ཡིན་པ་ཀུན་གསལ་ཡིན་ཞིང༌། ཤེས་རབ་ལྡན་ལ་ཀུན་སྤྱོད་ལེགས་པའི་ཁོང་ཚོའི་
བུ་མོ་གཉིས་སྐུ་འབུམ་གྱི་དུས་སྟོན་ཞིག་གི་སྐབས་རྨོ་མོ་ལགས་ནས་མཇལ་
འདུག་པ་དེས་བག་ཆགས་བཟང་པོ་བཞག་འདུག
དེ་ལྟར་ང་རང་ལྟག་མཚེར་རིན་པོ་ཆེའི་ཚ་བོའི་མནའ་མར་སྟེར་རྒྱུ་གཏན་
འཁེལ་ཞིང༌། དེ་ཡང༌། སློང་ཆང་དང་པོ་གཏོང་བའི་སྐབས་ང་རང་ལོ་ན་བཅུ་
གསུམ་ལས་སོན་མེད། སློང་ཆང་སྐྱེལ་དུ་ཕེབས་མཁན་དེ་ནི་སྐྱེས་པ་རྒན་པ་ཞིག་
རེད། ཁོང་གིས་ལུགས་སྲོལ་ལྟར་མཇལ་དར་དང༌། སྐྲ་འཛིན། གྱོན་གོས་བཟོ་བྱེད་
ཀྱི་རས་རྒྱུ། སྐེ་རགས་ཀྱི་མཛེས་རྒྱན་བཟོ་བྱེད་གོས་ཆེན་བཅས་སློང་རྟེན་དུ་
བསྣམས་འདུག་པ་མ་ཟད་ནང་མི་ཚང་མར་ནས་ཆང་གི་སྐལ་བ་ཕོར་པ་གང་རེ་
འཁྱེར་ནས་ཡོང་འདུག རྟེན་འབྲེལ་མཛད་སྒོ་སྟབས་བདེ་དེ་ནི་ཕྱོགས་གཉིས་ཀས་
གཉེན་སྒྲིག་དེར་འདོད་མོས་ཡོད་པ་མཚོན་ཆེད་རེད།
ངས་ཕ་མ་གཉིས་ལ་ཁྱིམ་ནས་བསྡད་དེ་རྨོ་མོ་ལགས་སུ་ལྟ་རྟོག་བྱེད་རྒྱུ་
ལས་གཉེན་སྒྲིག་བྱེད་འདོད་མེད་པའི་སྐོར་ཞུས་པ་ལ་གྲུབ་འབྲས་མ་སོན། ང་རང་
ཆུང་ངུའི་སྐབས་སྤོ་བོ་ལགས་ཀྱིས་མོ་རྩིས་ལུང་བསྟན་ཞིག་ཞུས་འདུག དེ་དུས་ཀྱི་

67རྒྱལ་ཡུམ་ཆེན་མོ།
ལུང་བསྟན་དུ། ང་རང་བུ་མོ་ཡག་པོ་ཞིག་ཡིན་པས། མནའ་མར་ནམ་ཡང་གཏོང་
མི་རུང་བ་དང་། ཡིན་གཅིག་མནའ་མར་སྤྲད་པ་ཡིན་ན། ནང་ལ་བཀྲ་མ་ཤིས་པ་
ཡོང་རྒྱུ་ཡིན་སྐོར་གསུང་འདུགའོན་ཀྱང༌། ཕ་མ་གཉིས་ཀྱིས་དེ་ལ་ངོས་ལེན་མ་
གནང་བ་རེད། དེ་ནི་ནང་ལ་བུ་དང་བུའི་མནའ་མ་ཡོད་པས་ཡིན། ཕྱོགས་གཞན་
ཞིག་ནས་དཔལ་འབྱོར་ཐད་ནས་ཀྱང་བུ་མོ་དང་མག་པ་བཅས་ནང་ལ་ཉར་ཐབས་
མེད་པས་རེད། དེར་བརྟེན། ཕ་མ་གཉིས་དང༌། སྤོ་བོ་ལགས་དང་རྨོ་མོ་ལགས་
གཉིས་ནས་གཉེན་སྒྲིག་དེ་ཁས་ལེན་གནང་ཚར་བའི་སྐོར་དང༌། དེ་བཞིན་ངའི་ནུ་
མོ་མནའ་མར་ཕྱིན་པ་ལྟར་འགྲོ་དགོས་སྐོར་བཅས་ཀྱི་ལམ་སྟོན་གནང་སོང་ཡང༌།
ངས་ཨུ་ཚུགས་མཐར་སྐྱེལ་གྱིས་གཉེན་སྒྲིག་བྱེད་འདོད་མེད་སྐོར་ཞུས། དེ་ལ་དོན
འབྲས་མ་སོན། རྨོ་མོ་ལགས་ཀྱིས། ཁྱེད་རང་གིས་ནང་མི་ཚང་མའི་དབང་ཆ་
འཕྲོག་ངེས་རེད། ཅེས་ཀུ་རེའི་ཚུལ་གྱིས་གསུང༌། གང་ལྟར། དེང་སང་བུ་མོ་ཚོས་
ཕ་མས་གཉེན་སློང་བྱས་པར་འདོད་མོས་བྱེད་ཀྱི་མེད་ནའང༌། ང་ཚོའི་དུས་ལ་བུ་མོ་
ཚོ་ནི་དྭངས་གཙང་ལྷད་མེད་འདྲ་ཞིག་རེད།
དུས་སྐབས་དེར་མཚོན་ན། བུ་མོ་ཞིག་གི་གཉེན་སྒྲིག་གྲ་སྒྲིག་བྱེད་རྒྱུ་ནི་
ལས་སླ་པོ་ཞིག་མ་རེད། ལྷམ་ཆ་འགྲིག་གྲངས་སུམ་ཅུ་སོ་ལྔ་དང་གྱོན་གོས་ཆ་
ཚང་གྲངས་སུམ་ཅུ་སོ་གཉིས་བཅས་བཟོ་དགོས། གང་ལྟར། ངའི་གཉེན་སྒྲིག་གི་
གྲ་སྒྲིག་དེའི་ཆེད་གྱོན་གོས་དང་ལྷམ། རྣ་རྒྱན་དང༌། ཚིགས་ཁེབས་སམ་མཛུབ་
དཀྲིས། དེ་བཞིན་གོས་ཐུང་བཅས་བཟོ་དགོས་ལ། དེ་བཞིན་དགོས་མཁོ་གཞན་

68
ཆུ་སྐྱེས་སྒྲོལ་མའི་བསྒྱུར་དེབ།
གང་ཡོད་ཚང་མ་དང༌། ད་དུང་། བག་རོགས་དང་བཅས་པའི་གྱོན་གོས་དང་། ང་
ལ་བག་རྫོང་དུ་བསྐུར་དགོས་པའི་མཁོ་དགོས་རིགས་བཅས་ཚང་མ་ཨ་མ་ལགས་
ཀྱིས་ལོ་ངོ་གསུམ་རིང་ལ་ལག་ཚེམ་བྱས། ཁོང་ནི་བུད་མེད་འཚེམ་བཟོ་བ་ཡག་པོ་
ཞིག་ཡིན། ཁོང་གི་ལག་རྩལ་དེར་ང་རང་ཡིད་སྨོན་ཆེན་པོ་སྐྱེ་བཞིན་ཡོད། དེ་ཡང་
མགོ་ནས་རྐང་པའི་མཐིལ་བར་གྱི་ངའི་གྱོན་གོས་ཚང་མ་ཁོང་རང་གིས་བཟོས་པ་
རེད། རེ་རེ་བཟོས་ཚར་སྐབས་དེ་གཙང་མར་ལྟེབས་ནས་ཆ་སྒམ་ནང་འཇོགདེར་
སུ་ལའང་ལག་པ་འཆང་འཇུག་གི་མ་རེད། གཞན་ཡང་དམིགས་བསལ་སྦྲུམ་ལྡན་
བུད་མེད་རིགས་ཀྱིས་མནའ་མའི་གོས་ཐུང་ངམ་དོར་མ་ལ་ལག་པ་འཆང་ན་བཀྲ་
མི་ཤིས་པ་ཞིག་ཏུ་བརྩིས་ནས་དེར་དམིགས་པའི་ཁྲུས་གསོལ་དང་རྐྱེན་སེལ་རིམ་
གྲོ་སྒྲུབ་སྲོལ་ཡང་ཡོད།
ང་རང་ལོ་བཅུ་བཞིར་སོན་སྐབས། ངའི་མ་འོངས་པའི་མག་པའི་པ་ལགས་
ཕེབས་ནས་གང་མགྱོགས་གཉེན་སྒྲིག་བྱེད་དུ་འཇུག་དགོས་སྐོར་ཞུས་ཤིང་། དེ་
ཡང་ཁོང་རྣམ་པ་དགུང་ལོ་མཐོ་བས་རོགས་པ་དགོས་ཁར། བུས་ཁྱིམ་ཚང་འཛིན་
པ་མཐོང་འདོད་པར་བཤད། གཞན་ཡང༌། ཁོང་ཚོའི་ཁྱིམ་དུ་སྐྱེས་པ་ཉུང་དྲགས་
རྐྱེན་བུ་མོ་གཉིས་ལ་མག་པ་བསུས་ཡོད་རུང༌། ཁོང་མོ་གཉིས་ཀྱིས་རྒན་རྒོན་
གཉིས་ལ་གུས་བརྩི་མེད་པའི་བྱ་སྤྱོད་དེས་བུ་གཉིས་ཀྱང་མ་སྐྱིད་པ་ཆགས་ནས་
ཁྱིམ་གྱི་ལས་དོན་མང་པོ་ཞིག་འཐུས་ཤོར་ཕྱིན་པར་བཤད་འདུགའོན་ཀྱང༌། ངའི་
ཕ་མ་གཉིས་ཀྱིས་ང་རང་གཉེན་སྒྲིག་བྱེད་པའི་ལོ་ན་སོན་མེད་སྐོར་དང༌། དེ་བཞིན་

69རྒྱལ་ཡུམ་ཆེན་མོ།
ནང་ལས་སོགས་ལས་དོན་མང་པོར་རྒྱུས་མངའ་མེད་སྟབས། ལོ་ན་བཅུ་དྲུག་ལ་
སོན་མཚམས་གཉེན་སྒྲིག་བྱས་ན་འཚམ་པར་གསུང་འདུག”
གཉེན་སྟོན་གྱི་གྲ་སྒྲིག་དང་མཛད་སྒོ་སོགས་ནི་གཉེན་སྒྲིག་མཚམས་སྦྱོར་བ་
བརྒྱུད་མག་པའི་ཁྱིམ་དུ་མཇུག་སྡོམ་བྱེད་ཅིང༌། དེ་ཡང་མཚམས་སྦྱོར་བ་དེ་མནའ་
མའི་སྒོ་ཁར་སླེབས་སྐབས་ཞྭ་མོ་ཧབ་འཕྲོག་རྒྱག་པ་དང་ཆུ་ཟོམ་གང་མགོ་ལ་ལྡུག་
ཅིང་། ཁོང་གི་ཞྭ་མོའི་སྟེང་དུ་ལ་ཕུག་ཅིག་དང་བག་ལེབ་ཚོན་མདོན་ཅན། དེ་
བཞིན་ལུག་གི་མཇུག་མ་གཉིས་བཅས་སྐུད་པ་སྦོམ་པོ་ཚོན་མདོག་འདྲ་མིན་ཅན་
ཞིག་གིས་འཚེམ་སྲོལ་ཡོད། བུད་མེད་ཚང་མས་སྟོད་ཐུང་འོག་འཇུག་ཕུ་ཐུང་རིང་
པོ་དེ་འདྲ་གྱོན་པ་དང་ལག་ཏུ་རྩམ་པ་ཉར་ནས་གྲལ་སྒྲིག་སྟེ་སྒོ་ཁར་སྒུག་ནས་ཡོད་
པ་ཚོས་གཞས་དང་ཞབས་བྲོ་འཁྲབ་ཀྱིན་ཁོང་གི་གདོང་ལ་རྩམ་པ་གཏོར་བ་དང༌།
ཡང་མཚམས་རེར་ཁོང་གི་གྱོན་ཆས་དང་གདོང་ལ་གོ་ཐལ་དང་མར་བྱུག་པ་
བཅས་བྱེད། དེ་ནི་གཙོ་བོ་ནང་མི་ཚོ་བུ་མོར་བྲལ་བའི་སྡུག་བསྔལ་སེལ་ཐབས་དང་
མི་མཐུན་པའི་རྐྱེན་ངན་རྣམས་ཞི་ཆེད་ཀྱི་བྱེད་སྒོ་ཞིག་ཡིན་པའི་ཤོད་སྲོལ་ཡོད།
27ལྷ་མོ་དོན་གྲུབ་ནི་སོ་ནམ་པ་ཆོས་སྐྱོང་ཚེ་རིང་གི་བུ་ཕྲུག་གསོན་གནས་པའི་ཁྲོད་ཀྱི་ལྔ་པ་དེ་
ཡིན། ཁོང་ཚོ་ནང་མི་ནི་མི་རབས་མང་པོ་རིམ་བརྒྱུདས་གནས་འདིར་གནས་སྡོད་བྱེད་མཁན་
ཡིན། ཁོང་ལ་ལོ་ན་རང་ལས་བཅུ་དྲུག་ལས་རྒན་པའི་གཅེན་མོ་དང༌། གཅེན་པོ་གསུམ་ཡོད། སོ་
ནམ་པ་འདིས་ལོ་ན་བཅུ་བདུན་ལ་སོན་པའི་བསོད་ནམས་མཚོ་དང་གཉེན་སྒྲིག་བྱས། <<སྐུ་
མདུན། ཏཱ་ལའི་བླ་མའི་ཡབ་གཞིས་ཀྱི་ལོ་རྒྱུས།>> ཨིན་ཡིག HarperCollins Publishers
ཡི་དཔར་མ། 1997 ལོ། ཤོག་ངོས་23 ན་གསལ།

70 ཆུ་སྐྱེས་སྒྲོལ་མའི་བསྒྱུར་དེབ།
སྤྱིར་བཏང་གི་ཆ་ནས། སློང་ཆང་གཏོང་བ་དང་གཉེན་སྒྲིག་རྟེན་འབྲེལ་དངོས་
གཞིའི་དབར་ལ་ཟླ་བ་ཁ་ཤས་ཀྱི་དུས་ཚོད་ངེས་པར་ཡོད་དགོས། ངའི་སློང་ཆང་
དང་རྟེན་འབྲེལ་བར་ལ་ཟླ་ངོ་གཉིས་ཡོད་པ་དེའི་རིང་ལ། ཕ་མ་གཉིས་དང་སྤུན་
མཆེད་རྣམས་པས་རྟེན་འབྲེལ་གྱི་གྲ་སྒྲིག་གནང་བ་དང་། དུས་སྐབས་དེར་ཟས་སྣ་
མི་འདྲ་བ་སྣ་ཚོགས་བཟོ་བ་དང་མཆོད་ཆང་འདེགས་པ་བཅས་ལ་གྲོགས་པོ་དང་
གྲོགས་མོ། ཁྱིམ་མཚེས། ངོ་ཤེས་བཅས་ཚང་མ་རོགས་པར་ཡོང་ནས་ཚང་མས་
གཞས་གཏོང་བཞིན་གཉེན་སྟོན་རྟེན་འབྲེལ་གྱི་གྲ་སྒྲིག་བྱེད། ང་རང་1917 ལོའི་ཟླ་
བཅུ་གཅིག་པའི་ནང་གཉེན་སྒྲིག་བྱས། དུས་ཚོད་དེ་ནི་མོ་རྩིས་མཁན་གྱིས་ངེད་
གཉིས་ལ་མོ་ལུང་རྩིས་སྐོར་བྱས་ནས་གཏན་འཁེལ་བྱས་པ་ཞིག་ཡིན་པ་དང༌།
མནའ་མ་དང་ཁོང་སྐྱེལ་མ་གནང་མཁན་ཚོའི་འགྲུལ་བཞུད་ལ་བར་ཆད་མི་ཡོང་
བའི་ཆེད་རྩིས་པས་ལམ་སྟོན་གནང་བ་བཞིན་དུ་རིམ་གྲོ་མང་པོ་ཞིག་ཀྱང་སྒྲུབ་པ་
རེད།
གཉེན་སྒྲིག་མ་བྱས་གོང་དེར། ཁྱོ་གའི་ཕ་མ་གཉིས་ནས་ང་ལ་གྱོན་གོས་
དང༌། ལྷམ། སྤ་རས་བཅས་ཁག་མ་འདྲ་བ་ཉི་ཤུ་ཙམ་བསྐུར་གནང་ཞིང་། དེ་ནི་
མནའ་མར་འགྲོ་སྐབས། མག་པའི་ནང་ནས་བཟོས་པའི་རྒྱན་གོས་གྱོན་དགོས་པའི་
ལུགས་སྲོལ་ཞིག་གིས་ཡིན། ངའི་མག་པའི་པ་ལགས་ཀྱིས་ལམ་ནས་འགྲུལ་
བཞུད་ཆེད་ང་ལ་རྟ་ཞིག་ཀྱང་བསྐུར་གནང་འདུག གཞན་ཡང་མག་པའི་ནང་དེ་
འབྱོར་ལྡན་ཞིག་ཡིན་ཚེ་དམིགས་བསལ་ལག་རྟགས་གྲ་སྒྲིག་བྱེད་སྲོལ་ཡོད་པ་

71རྒྱལ་ཡུམ་ཆེན་མོ།
དཔེར་ན། རྟའི་སྒང་ལ་རྟེན་འབྲེལ་མཇལ་དར་བསྒྲོན་ནས་མནའ་མའི་ཕ་ལ་འབུལ་
བ་དང༌། མཛོ་མོའི་སྒང་ལ་གོས་ཆེན་སྤུས་ལེགས་དཔྱངས་ཏེ་ཨ་མར་འབུལ་སྲོལ་
ཡོད།
གཉེན་སྒྲིག་གི་སྔ་ནུབ་དེར། ངའི་ལོ་རྟགས་དང་མཐུན་པའི་བུ་མོ་ཞིག་གིས་
ངའི་སྐྲ་བཀྲུས་ནས་ལེགས་པར་བརྒྱན། དེ་ཡང་ང་རང་ལྕགས་གླང་ལོར་སྐྱེས་པས་
བུ་མོ་དེའི་ལོ་རྟགས་ཁྱི་དང་བྱ། ཡང་ན་གླང་ལོ་བཅས་ལ་སྐྱེས་པ་ཞིག་དགོས་པ་
ཡིན། སྐབས་དེར། སྤུན་མཆེད་བུད་མེད་ཚོས་ངའི་སྐྲ་སླས་ནས་སྐུད་པ་ནག་པོ་
ཞིག་གིས་བཅིངས་པ་དང་། ངའི་སྤ་རས་དེ་དམ་པོར་མ་བཅིངས་པར་བཞག་པ་
བཅས་ཉིན་དེར་སེམས་སྡུག་གིས་ངུས་པ་ཡིན། གཞན་ཡང་བུད་མེད་སྦྲུམ་ལྡན་
དང་ཡུགས་མོ་བཅས་དང་ཕར་ཚུར་འབྲེལ་གཏུགས་བྱེད་པར་འཛེམ་གྱིན་འདུག
སྐུ་མགྲོན་ཚང་མ་ཞོགས་པ་སྔ་པོར་ཕེབས་ནས་ཉིན་གང་གསོལ་སྟོན་ལ་
རོལ་བ་དང་། ཕྱི་ཉིན་ཞོགས་པ་ཆུ་ཚོད་དྲུག་པར་ང་རང་མག་པའི་ཁྱིམ་དུ་ཕྱོགས་
ཐོན་བྱས། དེ་ཡང་ཕྱོགས་ཐོན་གྱི་དུས་ཚེས་དེ་རྩིས་མཁན་གྱིས་ལམ་སྟོན་གནང་བ་
ལྟར་བྱེད། གཞས་གཏོང་ཤེས་པའི་བུད་མེད་བཞི་ལྔ་ཞིག་ང་རང་ལ་སྐྱེལ་མ་བྱེད་
པར་ཡོང་སྲོལ་ཡོད་པ་དང༌། ངས་གཟབ་མཆོར་ལེགས་པར་སྤྲས་ནས་ཚ་ཐབ་སྒང་
ནས་ཁོང་རྣམས་ལ་སྒུག་སྟེ་བསྡད། ཁོང་ཚོ་ཕེབས་མཚམས་ང་རང་ཡར་ལངས་པ་
དང༌། དེ་ནས་ཁོང་ཚོས།
རང་གི་གཟབ་འཆོར་རྒྱན་ཆ༎
ཚུལ་བཞིན་ལེགས་པར་གྱོན་པ།

72 ཆུ་སྐྱེས་སྒྲོལ་མའི་བསྒྱུར་དེབ།
བདེ་ལེགས་འབྱུང་བའི་རྟེན་འབྲེལ།།
རྒྱུན་དུ་འབྱུང་བའི་ལྟས་ཡིན།།
སྐེ་རགས་ལེགས་པར་བཅིངས་པ།།
མ་འོངས་ལེགས་པའི་སྔ་ལྟས།།
བཀྲ་ཤིས་བདེ་ལེགས་ཡོང་ཆེད།༎
སྐེ་རགས་ཡག་པོ་བཅིངས་རོགས།།
ཞེས་གཞས་གཏོང་བཞིན་པའི་ངང་ལ་ང་དང་བཅས་པ་ཚང་མ་ངུས་པ་ཡིན།
ཁོང་ཚོས་ང་ལ་གཞས་བཏང་ནས་ནང་མི་དང་སྐྱེས་ལྷར་ཐོན་ཁའི་གུས་ཕྱག་འབུལ་
དགོས་པར་མངགས་སྐུལ། དེར་བརྟེན། ངས་མཆོད་ཁང་དང་ཐབ་ཚང་ནང་བཅས་
ལ་ཕྱིན་ཏེ་ཕྱག་གསུམ་རེ་འཚལ། དེ་བཞིན་སྒོ་རྭའི་ནང་དར་ཤིང་རིང་པོ་ཞིག་ཡོད་
པ་དེར་སྐོར་བ་གསུམ་བརྒྱབ་ནས་རྟ་ལ་ཞོན། ངའི་ལག་པ་དང་ངོ་གདོང་མི་མཐོང་
བའི་ཆེད་བལ་གོས་དམར་པོ་ཞིག་གིས་ཡོངས་སུ་བཀབ། དེ་ཡང་རྟའི་སྒང་དེ་ནས་
སྒུར་ཏེ་སྡོད་པ་ལས་གཡས་གཡོན་གང་སར་བལྟ་བ་སོགས་བྱས་མི་ཆོག་ཅིང་
སྐྱེས་སྨན་གཉིས་ཀྱིས་གཡས་གཡོན་ནས་གཞས་གཏོང་བཞིན་མག་པའི་ཁྱིམ་དུ་
བསྐྱོད།
པ་ལགས་དང་གཅུང་པོ་གཉིས་ང་རང་གི་སྐྱེལ་མར་ཕེབས་ཤིང་། ཨ་མ་
ལགས་དང་ནང་མི་གཞན་རྣམས་ནང་དུ་བཞུགས། ང་རང་ཐོན་ཁར་པ་ལགས་
ཀྱིས། བསོད་ནམས་མཚོ། ནང་ལ་ལོག་ཤོག་ཨང༌། ཞེས་ཐེངས་ཁ་ཤས་ལ་

73རྒྱལ་ཡུམ་ཆེན་མོ།
གསུངས། སྐབས་དེར། ཨ་མ་ལགས་ཀྱིས་སྡུག་བསྔལ་གྱི་སྨྲེ་སྔགས་འདོན་བཞིན་
ཉིན་ཤས་སྔོན་བར་ངས་གྱོན་པའི་གྱོན་གོས་རྣམས་འཁྱེར་འོང་ནས་ཐབ་ནང་གི་མེ་
ལ་སྲེག བྱེད་སྒོ་འདི་དག་ནི་བུ་མོ་བྲལ་བར་སྡུག་བསྔལ་མཚོན་ཆེད་ཀྱི་ལུགས་
སྲོལ་ཞིག་རེད།
སྐྱེལ་མ་གནང་མཁན་གྱི་སྐུ་མགྲོན་ཚང་མས་གཟབ་མཆོར་ལེགས་པར་སྤྲས་
ནས་རྟ་ལ་ཞོན། ངས་མག་པ་ལ་གྱོན་གོས་དང༌། ཞྭ་མོ། ལྷམ་བཅས་དང་། སྒྱུག་
མོ་ལ་གྱོན་གོས་དང༌། སྒྱུག་པོ་ལ་ལྷམ་བཅས་ལག་སྐྱེས་སུ་འཁྱེར། དེ་བཞིན་མག་
པའི་གཉེན་ཉེ་གཙོ་བོ་རྣམ་པར་ལེགས་སྐྱེས་དང༌། ཐག་རིང་གི་སྤུན་མཆེད་ཚོར་
མཇལ་དར་བཅས་འབུལ་དགོས། གཞན་ཡང༌། ལེགས་སྐྱེས་མང་པོ་འབུལ་རྒྱུ་
ཡོད་ན་མི་མང་པོ་མནའ་མའི་སྐྱེལ་མར་འོང་ལ། ཚང་མས་འགྲུལ་བཞུད་ཀྱི་ལམ་
བར་དུ་གཞས་གཏོང་བཞིན་བསྐྱོད། གལ་སྲིད་ཁྱིམ་ཚང་འབྱོར་ལྡན་ཞིག་ཡིན་ན།
གཉེན་སྒྲིག་གི་རྟེན་འབྲེལ་ཉིན་མོར་རྟེན་འབྲེལ་ལ་ཕེབས་མཁན་སྐུ་མགྲོན་ལྔ་བཅུ་
ནས་དྲུག་ཅུ་ཙམ་ཡོད་པ་དང༌། དེ་ལྟར་མིན་ནའང་སྐུ་མགྲོན་ཉི་ཤུ་ནས་སུམ་ཅུ་ཙམ་
རྟེན་འབྲེལ་ཞུ་བར་ཕེབས་པ་རེད།
དེ་ལྟར་ཆུ་ཚོད་དྲུག་ཙམ་བསྐྱོད་མཐར་ལམ་ཕྱེད་ལ་སླེབས། དེ་ནས་གཞས་
གཏོང་མཁན་བུད་མེད་རྒན་པ་གཉིས་ངའི་རོགས་པར་ཕེབས་པ་མ་གཏོགས་བུད་
མེད་གཞན་རྣམས་ཕྱིར་ལོག སྐྱེལ་མ་གནང་མཁན་རྣམས་མག་པའི་ཁྱིམ་ལ་
སླེབས་ཉེའི་མཚམས་སུ་བསུ་མ་ཞུ་མཁན་ཚོ་རྟ་རྒྱུགས་བྱས་ཏེ་ཞྭ་མོ་འཕྲོག་རེས་

74 ཆུ་སྐྱེས་སྒྲོལ་མའི་བསྒྱུར་དེབ།
ཀྱི་རྩེད་མོ་དང་བཅས་བསུ་མར་ཕེབས། སྐྱེལ་མ་གནང་མཁན་ཚོར་གསོལ་ཇ་
དང༌། བཞེས་ཐུག མོག་མོག ང་ལ་མངར་ཆ་དང་སྣུམ་ལྡན་འབྲས་སིལ་སྤྲད།
ང་མག་པའི་ཁྱིམ་དུ་སླེབས་ཉེའི་མཚམས་སུ་བསུ་མ་བྱེད་མཁན་རྒན་རབས་
པ་ཞིག་ང་ཚོ་བསུ་མར་ཕེབས། དེ་ལ་ཁ་སྐད་དུ་ཆང་སྐུལ་ཟེར། ང་ཚོ་སླེབས་ཉེའི་
སྐབས་སྐྱེལ་མ་བྱེད་མཁན་ཚོ་རྟ་ལས་བབས་ཏེ་ང་རང་ཞོན་ཡོད་པའི་རྟ་ཡི་སྲབ་
ཐག་ལ་འཇུས་ཏེ་གཞས་གཏོང་བཞིན་བསྐྱོད། སྒོ་འགྲམ་དེར་དགེ་འདུན་པ་ཚོས་
ཞལ་འདོན་གནང་བཞིན་འདུག ང་རང་ནི་ཤར་ལྷོ་ནུབ་བྱང་གང་དུ་ཁ་ཕྱོགས་ནས་
རྟ་ལས་འབབ་དགོས་མིན་མོ་རྩིས་མཁན་གྱི་ལམ་སྟོན་ལྟར་བྱས། གཞན་ཡང་རྩིས་
མཁན་དེས་ངའི་རོགས་པ་བུད་མེད་དེར་འོ་མའི་ཆུ་ཡིས་ཁྲུས་གསོལ་གནང་བ་
སོགས་ཀྱི་ཆོ་ག་རྣམས་བྱས། སྐབས་དེར། ངས་གདོང་པ་ལག་པས་བཀབ་ནས་
སྡོད་པ་ལས། གཞན་གྱིས་ཚུར་མཐོང་དུ་བཅུག་མི་ཆོག་ལ་ངས་ཀྱང་གཞན་ལ་ཕར་
བལྟ་ཆོག་གི་མི་འདུག དེ་བཞིན་ཚོས་གཞི་མ་འདྲ་བ་གསུམ་ཙམ་ཡོད་པའི་དངུལ་
སྐུད་ལས་གྲུབ་པའི་གོས་ཆེན་ཁ་ཚར་ཡོད་པ་ཞིག་གིས་ངའི་གདོང་པ་བཀབ་ཡོད།
ང་ཚོ་དེར་འབྱོར་བ་དང་བསུ་མ་ཞུ་མཁན་ཚོ་ཕེབས་ནས་རྟེན་འབྲེལ་མཛད་
སྒོའི་གཞས་ཆེན་གཏོང་མགོ་ཚུགས། དེ་རུ་མག་པར་རྟེན་འབྲེལ་མཇལ་དར་ཕུལ་
བ་དང༌། ཁོང་རྒྱལ་སྒོའི་བར་རྟ་ལ་ཞོན་ནས་ཕེབས། དེ་རྗེས་ཁོང་གིས་མཆོད་མེའི་
ཞལ་ཁ་ཕྱེས་རྗེས་ང་ལ་གྱོན་གོས་དང་། རྟེན་འབྲེལ་མཇལ་དར་བཅས་གནང་།
སྐབས་དེར་ཆང་སྐུལ་བས་ནི་སྔར་བཞིན་རྟེན་འབྲེལ་ཆོ་གའི་གཞས་ཆེན་རྣམས་

75རྒྱལ་ཡུམ་ཆེན་མོ།
གཅིག་འཕྲོར་གཅིག་བྱས་ཏེ་གཏོང་བཞིན་ཡོད་པར་མག་པས་གྱོན་ཆས་ཕུལ་བ་
དང༌། དེ་ནས་རྟ་ལ་ཞོན་བཞིན་ནང་ལ་འཛུལ་ཐབས་ཐེངས་ཁ་ཤས་བྱས་ཐོག མི་
ཚང་མས་ཁོང་ལ་ཞུ་བ་ཕུལ་མཚམས་ད་གཟོད་གཞི་ནས་ཁོང་རྟ་ལས་འབབ་སྲོལ་
འདུག
སྒོ་འགྲམ་ལ་མེ་ཤིང་ཁྲེས་པོ་གཅིག རྩམ་པ། ནས་སྒྱེ་སྣོད་གསུམ། དེ་བཞིན་
ཉི་མ་དང་ཟླ་བའི་རི་མོས་བརྒྱན་པའི་ཕོར་པ་བཅས་བཞག་འདུག སྒོ་ཁར་བུ་མོ་
ཚོས་སྒུག་ནས་བསྡད་འདུག་པ་དང་དགེ་འདུན་པ་ཚོས་ཞལ་འདོན་གནང་ནས་
བཞུགས་འདུག ང་ཚོ་རྟ་ལས་བབས་ཏེ་ཐབ་ཚང་བརྒྱུད་ནས་ནང་དུ་འཛུལ་ཞིང་
གདོང་པ་བཀྲུས། ངས་གསལ་པོར་མི་མཐོང་བས་བུད་མེད་རོགས་པ་གཉིས་ཀྱིས་
ངའི་ལག་པར་འོ་ཇས་ཁེངས་པའི་ཁོག་ལྡིར་ཆེན་པོ་ཞིག་སྤྲད་བྱུང་བ་དེས། ཕྱོགས་
བཞི་ལ་ཕོར་བ་བཞི་བཞག་ཡོད་པ་རྣམས་བཀང་དགོས་པ་དེར། ངས་ཇ་དེ་དཀྲུག་
དཀྲུག་ལན་གསུམ་བཏང་ནས་ཤིང་གི་ཇ་སྣོད་དེ་ཡར་བཀང་དེ་ནས་མར་བཤམ་པ་
དེ་འདྲ་ཐེངས་གསུམ་བྱས་རྗེས་གཞི་ནས་ཕོར་པ་རྣམས་བཀང་བ་བཅས་ནི་སྔོན་
འགྲོའི་མཛད་རིམ་ཞིག་རེད།
སྐབས་དེར། སྐྱེལ་མ་གནང་མཁན་དང་བཅས་པ་མ་ཁང་གི་གདན་ལ་འཁོད་
དུ་བཅུག དེར་སྐྱེས་པ་དང་སྐྱེས་མ། བུ་དང་བུ་མོ། རྒན་པ་དང་གཞོན་པ་བཅས་
རྒན་དར་གཞོན་གསུམ་གྱིས་ཁེངས་ནས་འདུག སྐྱེལ་མ་གནང་མཁན་དང་དེར་
འཁོད་གྲལ་བཞུགས་པའི་དབར་ལ།

76 ཆུ་སྐྱེས་སྒྲོལ་མའི་བསྒྱུར་དེབ།
ཐག་རིང་ལམ་ནས་ཡོང་ཡོད། །
ཇ་ཞིམ་འཐུང་དུ་ཡོང་ཡོད། །
ཐག་རིང་འགྲུལ་བའི་ཆེད་དུ།
ཡན་ལག་བརྒྱད་ལྡན་ཡོད་དམ། །
ཟེར་བ་སོགས་ཕན་ཚུན་དྲི་བ་དང་དྲིས་ལན་འདེབས་པའི་ཚུལ་གྱིས་གཞས་ཆེན་
གཏོང་མགོ་ཚུགས།
ཕྱི་དྲོར་གསོལ་ཚིགས་འདེགས་པ་དང་གཞས་གཏོང་བའི་བྱེད་སྒོ་རྣམས་མུ་
མཐུད་དེ། ངའི་ཕྱོགས་ཀྱི་མི་ཚོས།
བྱེད་སྟངས་འདི་འདྲ་སྡུག་པ་ལ།།
ཤ་དང་ལ་ཕུག་བཙོས་མེད་དམ།།
ཟ་མར་བྲོ་བ་མི་འདུག་ལགས།།
ཞེས་ཐབ་ཚང་གི་མ་བྱན་ཚོར་གཞས་གཏོང་བ་དང༌། དེར་མག་པའི་ཕྱོགས་
གཏོགས་ཀྱི་སྐྱེས་སྨན་ཚོས།
གྲོད་པ་ཏོག་ཙམ་ཆེ་འདུག་ལགས།།
མི་ཚོས་ཇ་ཕོར་གཅིག་འཐུང་སར༎
ཁྱེད་ཀྱིས་ཇ་ཕོར་འགའ་ཞིག་འཐུང༌།།
དུད་འགྲོ་ཕྱུགས་ལས་སྡུག་པ་ལ། །
ངོ་ཚ་མེད་པ་ཅི་བྱུང་ངམ། །

77རྒྱལ་ཡུམ་ཆེན་མོ།
ཅེས་འཕྱ་དམོད་ཤགས་འདེབས་ཀྱི་ལམ་ནས་ཕན་ཚུན་གཞས་ལན་འདེབས་རེས་
བྱེད།
དེ་རྗེས་ངའི་གྱོན་ཆས་རྣམས་སྒམ་ནང་ནས་ཕྱིར་བཏོན་ཏེ་ཚང་མར་བལྟ་རུ་
འཇུག་སྲོལ་འདུག དེ་ནི་ཨ་མ་ལགས་ཀྱི་འཚེམ་བུ་དང་གཙག་དྲུབ་ཀྱི་ལག་རྩལ་
མིག་སྟོན་བྱས་པ་ཙམ་ཡིན། ང་ལ་བདག་པའི་དངོས་པོ་རྣམས་ཁྱོ་གའི་ཕ་མར་
རྩིས་སྤྲོད་བྱས་ཚར་རྗེས། སྐྱེལ་མ་གནང་མཁན་ཚོ་མག་པའི་ཁྱིམ་དུ་འདུག་སྲོལ་
མེད་པ་མ་ཚད་ཐ་ན་ང་ཡང་ཕྱིར་ཐོན་དགོས། དེ་ལྟར་ངས་ད་དུང་ཡང་ཁྱོ་གའི་ངོ་
གདོང་མཐོང་ཐུབ་མེད་པའི་མཚན་མོ་དེ་ང་དང་ངའི་རོགས་པ་བུ་མོ་གཉིས་དང་ལྷན་
ཁྱིམ་མཚེས་ཀྱི་ཁྱིམ་དུ་སྐྱེལ་བ་དང༌། སྐབས་དེར། ཟ་མ་གྲ་སྒྲིག་གནང་འདུག་པ་
ནི་འབྲས་མངར་མོ་དང་འོ་མ་བཅས་རེད།
ཕྱི་ཉིན་དེར། ཆུ་ཚོད་བཅུ་པ་ཙམ་ལ་ང་བསྐྱར་དུ་མག་པའི་ཁྱིམ་དུ་འཁྲིད་
ནས་མཛད་སྒོ་མཇུག་སྐྱོང་བྱས། སྐབས་དེར། ངས་མག་པའི་ཁྱིམ་ནས་སྤ་རས་
གྱོན་དགོས་ཀྱི་འདུག་ཀྱང༌། ནམ་རྒྱུན་གྱི་ལུགས་སྲོལ་ལྟར་དེ་དམ་པོར་བཅིངས་
མི་ཆོག་པར་གཡས་གཡོན་གཉིས་ལ་ལྷུག་ལྷུག་བྱས་ནས་བཞག་དགོས་ཀྱི་འདུག
གཉེན་སྒྲིག་ཟིན་རྗེས་དེ་སྐེད་པར་དམ་པོར་བཅིངས་དགོས་ལ། སྤ་རས་ནི་གཡས་
གཡོན་གཉིས་ལ་རས་ལྷེབ་གཉིས་དང་རྒྱབ་ལ་གཅིག་བཅས་གཙོ་བོ་ཆ་ཤས་ཁག་
གསུམ་གྱིས་གྲུབ་པ་ཞིག་ཡིན། གཡས་གཡོན་གྱི་ལྷེབ་མོ་གཉིས་མག་པའི་ཁྱིམ་
ནས་བསྐུར་བ་དང་དཀྱིལ་གྱི་རས་ལྷེབ་དེ་ངའི་ཨ་མ་ལགས་ཀྱིས་བཟོས། རས་

78 ཆུ་སྐྱེས་སྒྲོལ་མའི་བསྒྱུར་དེབ།
ལྷེབ་དེ་རྣམས་བལ་སྐུད་ཀྱིས་སྦྲེལ་ནས་ཡོད་སྟབས་བལ་སྐུད་དེ་གཏུབ་དགོས། དེ་
ཡང་གཏུབ་མཁན་དེ་ངའི་ལོ་རྟགས་དང་མཐུན་པ་ཞིག་དགོས་པ་ཡིན། དུས་
སྐབས་དེར་ངའི་སྒྱུག་མོའི་གཅུང་པོ་ཡིན་པ་ལྟག་མཚེར་རིན་པོ་ཆེས་ངའི་མིང་ལ
བདེ་སྐྱིད་ཚེ་རིང་ཞེས་བཏགས་གནང་མཛད། མདོར་ན། མཛད་རིམ་དེ་ནི་ང་རང་
གཉེན་སྒྲིག་བྱས་ཟིན་པའི་བུད་མེད་ཅིག་ཡིན་པ་མཚོན་རྟགས་ཤིག་ཆགས་ཡོད།
ལུགས་སྲོལ་ལྟར་གྱི་མཛད་རིམ་དེའི་སྐབས། མག་པ་ཁང་པ་གཞན་ཞིག་
ནང་བཅུག་ནས་གབ་སྡོད་དགོས་ལ། གཞན་ཚོས་སྐད་བཏང་སྟེ་བཙལ་ཡང་མ་
རྙེད་པའི་ཁུལ་བྱེད་ཅིང་། གཞན་ཚོས་ཁོང་འཚོལ་བའི་རིང་ངས་ངང་སྒུག་བྱེད་
དགོས་པ་དང༌། ཁོང་རྙེད་མཚམས་ཚང་མས་ང་རང་ཐག་རིང་ནས་ཡོང་བས་ཐང་
ཆད་ཡོད་ཚུལ་སོགས་བརྗོད་ནས་ཡིབ་སྡོད་ས་ནས་མར་ཕེབས་དགོས་པར་འབོད་
སྐུལ་ཞུ་བར་བརྟེན། མཐའ་མ་དེར། ཁོང་ཡིབ་སྡོད་ས་ལས་ཕྱིར་ཕེབས་ཏེ་ང་ལ་
རྟེན་འབྲེལ་མཇལ་དར་གནང་བ་དེ་ནས་བཟུང་ད་གཟོད་གཞི་ནས་ངའི་སྤ་རས་དེ་
དམ་པོར་བཅིངས་ནས་ངེད་གཉིས་ཁ་སྤྲོད་དུ་བཞག
ཕྱི་ཉིན་དེར། སྐྱེལ་མ་བྱེད་མཁན་གྱི་ངའི་ནང་མི་ཚང་མ་ཕྱིར་ལོག་ཅིང༌། ཁོང་
རྣམས་ཐོན་ཁར་ཁྱོ་གའི་ནང་ནས་ང་ཚོར་ལུག་ཤའི་ཆ་ཤས་མ་འདྲ་བ་དེ་འདྲ་དང༌།
དགའ་སྟོན་གྱི་བག་ལེབ་སོགས་ལག་རྟགས་སུ་སྤྲད། དེ་ནི་ངས་མག་པའི་ཨ་མ་
ལགས་མཇལ་བའི་ཉིན་དང་པོ་ཡིན། སྐབས་དེར། ཁོང་གིས་ང་ལ་གཟབ་ནན་གྱིས་
གཟིགས་པ་དང་བྱམས་བརྩེའི་བཀའ་མོལ་གནང་ནས་སེམས་གསོ་གནང་ཞིང་།

79རྒྱལ་ཡུམ་ཆེན་མོ།
རྒྱན་ཆ་སོགས་ཀྱི་ལག་རྟགས་གནང༌། དེ་རྗེས་མོ་རྩིས་ལ་གཞིགས་ནས་ང་རང་ཕ་
མ་གཉིས་ཀྱི་སྐུ་གམ་ལ་ཉིན་བཅུ་ནས་ཟླ་གཅིག་ཙམ་བར་འདུག་ཆོག་པ་ལྟར་ཕ་
མའི་སར་སོང་ནས་བསྡད་པ་དང་རྗེས་ལ་པ་ལགས་ཀྱིས་ང་རང་ཕྱིར་མག་པའི་
ཁྱིམ་དུ་སྐྱེལ་མ་བྱས།
བུད་མེད་སྦྲུམ་ལྡན་དང་རབས་ཆད་མ་ཚོས་མནའ་མ་བསུ་སྲོལ་མེད་པས།
ང་རང་བསྐྱར་དུ་ཁྱོ་གའི་ཁྱིམ་དུ་ལོག་ཡོང་སྐབས་ཡུགས་ཕོ་དང་ཡུགས་མོ་དག་གི་
དྲི་མ་ཙམ་ཡང་མེད་པའི་སྐྱེས་པ་ཞིག་དང་སྐྱེས་སྨན་ཞིག་ནས་བག་བསུའི་ཆོ་གའི
མཛད་སྒོ་བསྐྱངས་རྗེས། ང་ལ་འོ་ཇ་ཕོར་བ་གང་སྤྲོད་པ་དེར་སྐོར་བ་གཡས་སྐོར་
གསུམ་བརྒྱབ་རྗེས་ནང་དུ་འཛུལ་དགོས་ལ། དེ་རྗེས་ཁྱོ་གའི་པ་ལགས་དང༌། ཁོང་
གི་གཅེན་པོ་རྒན་པ་བཅས་ནང་གི་སྐྱེས་པ་ཚོ་དང༌། དེ་བཞིན་གྲོངས་ནས་ཡུན་རིང་
སོང་བའི་སྤོ་བོ་ལགས་དང་རྨོ་མོ་ལགས་བཅས་ལ་མཆོད་ཆང་འདེགས་ཤིང་། དེ་
ནས་ཁྱོ་གའི་སྤུན་མཆེད་བུད་མེད་རྣམས་ཀྱིས་རོགས་བྱས་ནས་ང་རང་ཉལ་ཁང་དུ་
སྐྱེལ།
གཉེན་སྒྲིག་བྱས་རྗེས་ཀྱི་ཉིན་ཁ་ཤས་རིང་ལ་ནང་ལས་སོགས་གང་ཡང་བྱེད་
དགོས་ཀྱི་མེད་རུང་ཉིན་ལྔ་སོང་བའི་མཚམས་ནས་ནང་ལས་བྱེད་མགོ་བཙུགས་
ཤིང༌། དེའི་སྐབས་སུ་ནང་གི་བུད་མེད་ཚོ་དང་མཉམ་འདུག་བྱེད་པ་ལས་ཁྱོ་ག་དང་
ཁང་མིག་གཅིག་གི་ནང་ནས་མཉམ་འདུག་བྱས་མེད་ཀྱང་བདུན་ཕྲག་གསུམ་གྱི་

80 ཆུ་སྐྱེས་སྒྲོལ་མའི་བསྒྱུར་དེབ།
མཚམས་ནས་ངེད་གཉིས་ཁང་པ་གཅིག་གི་ནང་དུ་སྡོད་མགོ་བཙུགས། གང་ལྟར་
ངེད་གཉིས་གཉེན་སྒྲིག་བྱེད་དུས་ཁོང་རང་དགུང་ལོ་བཅུ་བདུན་ལ་སོན་ཙམ་རེད།
སྐལ་རྫོང་རྣམས་ཐོབ་ཟིན་པའི་བུད་མེད་ཅིག་ལ་མཚོན་ན། གཉེན་སྒྲིག་ཟིན་
རྗེས་རང་ཁྱིམ་དེར་འགན་ཁུར་དེ་ཙམ་མེད་ཀྱང་ཁྱོ་ག་དང་ཁོང་གི་ཕ་མ་གཉིས་ལ་
ཞབས་ཞུའི་འགན་ཁུར་ཞིག་ཡོད། དམིགས་བསལ་གྱི་རྒྱུ་རྐྱེན་ཞིག་གིས་ཁྱིམ་ཚང
མང་ཆེ་བས་གཉེན་སྒྲིག་གི་དུས་ཐུང་དེའི་ནང་བུ་དང་མནའ་མ་ཁ་གྱེས་པར་འདོད་
མོས་བྱེད་ཀྱི་མེད་རུང་། བུ་མོ་ནི་རང་ཁྱིམ་དུ་ཕ་མའི་འགྲམ་ལ་ཉུང་མཐར་ཡང་ཟླ་
ངོ་གཅིག་ནས་གཉིས་བར་བསྐྱོད་ཆོག་ཅིང༌། ཕྱིར་མ་འཁོར་བར་གྱི་དུས་ཡུན་དེའི་
རིང་ཁྱོ་གའི་ནང་མིས་མོའི་ཚབ་ལ་འཕྲལ་སེལ་གྱི་ནང་ལས་བྱེད་མཁན་གྱི་ལས་མི་
ཞིག་ཉར་བ་རེད། ང་རང་ལའང་དེ་འདྲ་བྱུང་མྱོང་བ་ནི་ཁྱོ་གའི་ནང་ལ་མི་གྲངས་ཉུང་
དྲགས་པའི་རྐྱེན་གྱིས་རེད།
མནའ་མའི་མི་ཚེའི་དུས་ཚོད་མང་ཆེ་བ་ནི་དཀའ་ཁག་ཅན་ཞིག་ཡིན་དོན་ཡང་
གཡོག་པོའི་ལྟ་སྟངས་ལས་མེད་པ་དེས་རེད། ཨ་མ་ཁ་ཤས་ཀྱིས་མནའ་མར་
གཡོག་པོ་ལྟར་བྱས་ནས་ཟས་ཟ་ཁོམ་དང་གོན་པ་གྱོན་ཁོམ་ཡང་མེད། བུད་མེད་
མང་པོ་ཞིག་འ་ཆད་འུ་ཐུག་གིས་རང་སྲོག་གཅོད་མཁན་ཡང་ཡོད། གཞུང་གི་ལས་
བྱེད་པའི་སྐྱེས་སྨན་ཚོ་མ་གཏོགས་བུད་མེད་གཞན་རྣམས་ཀྱིས་ལས་མི་ཚོ་དང་
ལྷན་དུ་ཤུགས་ལས་བྱེད་དགོས་ཤིང་། གལ་སྲིད་ཁྱོ་ག་དེ་གཉེན་སྒྲིག་ལ་འདོད་པ་
མ་ཁེངས་ན་བཟའ་ཚང་ཁ་བྲལ་བའི་དབང་ཆའང་ཡོད། གཞན་ཡང་། མནའ་མ་

81རྒྱལ་ཡུམ་ཆེན་མོ།
དེར་ལྟ་སྟངས་ངན་པ་ཇི་ལྟར་བཟུང་ནའང་ཁོ་མོས་ཚིག་གཅིག་གི་ཡ་ལན་སློག་ས་
མེད་ལ་ཁྱིམ་དེ་བཞག་ནས་དེ་བས་འགྲོ་ས་མེད། དེ་ནི་ལས་དབང་ཞིག་ཏུ་བརྩི། ཅི་
སྟེ་མནའ་མ་དེར་ཐུབ་ཚོད་དང་སྡུག་པོ་མང་པོ་བཏང་བ་སོགས་བྱས་ན་དེའི་ནང་
མིས་ཁྲིམས་གཏུག་བྱས་ཆོག་པ་ཡིན་རུང༌། སྐབས་དེའི་ཁྲིམས་ལུགས་དེ་ནི་ཁྱོ་
གའི་ཕྱོགས་ལ་འཁྱོག་འགྲོ་བ་ཞིག་ཡིན། དེ་ལྟར་ནའང༌། གཉེན་སྒྲིག་བྱས་ནས་ལོ་
ཁ་ཤས་སོང་རྗེས་མནའ་མར་དབང་ཆ་ཏོག་ཙམ་རག་སྟེ་གནས་སྟངས་དེའང་གཞི་
ནས་ཡག་ཏུ་འགྲོ་བཞིན་ཡོད།
གལ་སྲིད་སྐྱེས་སྨན་ལ་ཕྲུ་གུ་སྐྱེ་རྒྱུ་མེད་པ་ཤེས་ཚེ་ཁྱོ་ག་དེས་གཉེན་སྒྲིག་
གཉིས་པ་ཞིག་བྱས་ཆོག་པ་ཡིན་རུང༌། དེ་ནི་ཐོག་མའི་ཆང་ས་ནང་བཞིན་གྲ་རྒྱས་
པོ་དེ་འདྲ་མིན་པར་རྟེན་འབྲེལ་སྟབས་བདེ་ཞིག་བྱེད་སྲོལ་ཡོད། ཡང་སྐྱེས་སྨན་
གཉིས་པ་དེར་ཕྲུ་གུ་མ་བྱུང་ཚེ་ལོ་འགའི་རྗེས་ལ་སྐྱེས་སྨན་གཞན་ཞིག་ལེན་ཆོག་
པ་སོགས་གང་ལྟར་ཕྲུ་གུ་ཞིག་མ་བྱུང་བར་སྐྱེས་སྨན་གཞན་ལ་མུ་མཐུད་ནས་
གཉེན་སྒྲིག་བྱས་ཆོག་པ་ཡིན་ལ། ཁྱོ་ག་དེར་སྐྱེས་སྨན་ག་ཚོད་མང་པོ་ཡོད་རུང་དེ་
རྣམས་ནི་ཁྱིམ་ཚང་གཅིག་ནང་མཉམ་སྡོད་བྱེད་ཅིང༌། སྐྱེས་སྨན་དང་པོ་དེར་ཕྲུ་གུ་
སྐྱེ་རྒྱུ་མེད་རུང་ནང་གི་དབང་ཆ་ཆེ་ཤོས་ཡིན་ལ། གཞན་ཚོས་ཀྱང་ཁོང་ལ་གུས་
བཀུར་ཞུ་བ་རེད། དེ་བཞིན་ཕྲུ་གུ་མེད་པ་གང་ཞིག་ལ་ཁྱོ་གས་ཆང་ས་གཉིས་པཔ་
རྒྱག་འདོད་མེད་པ་ཚོས་གསོས་ཕྲུག་ལེན་སྲོལ་ཡོད།

82 ཆུ་སྐྱེས་སྒྲོལ་མའི་བསྐྱུར་དེབ།
ཁྱོ་ག་གྲོངས་དུས་སྐྱེས་སྨན་ལོ་ན་ཆུང་ཆུང་ཡིན་ན། ལོ་གསུམ་མྱ་ངན་གྱི་
དུས་ཚོད་མ་ཡོལ་བར་དུ་ཡང་སྐྱར་གཉེན་སྒྲིག་བྱས་མི་ཆོག འོན་ཀྱང་། ལུགས་
སྲོལ་ངན་པ་ཞིག་ཡོད་པ་ནི། ཁྱོ་ག་གྲོངས་པའི་སྐྱེས་སྨན་ཚོ་ནི་རང་ཉིད་ལ་འདོད་
མོས་ཡོད་མེད་ལ་མ་ལྟོས་པར་བཙན་གྱིས་གཉེན་སྒྲིག་བྱེད་དུ་བཅུག་ནས་ཁེར་
རྐྱང་དུ་མི་འཇོག་པ་དེ་རེད། དེ་ཡང་ཁོང་ཚོའི་སྤུན་མཆེད་ཚོས་གསང་བའི་སྒོ་ནས་
ཁོ་རང་ཚོར་འདོད་མོས་ཡོད་པའི་མི་དང་གྲོས་བྱས་ནས་ཁོང་མོ་དང་གཉེན་སྒྲིག་
བྱེད་མཁན་བྱུང་ན་དངུལ་ལེན་པ་རེད། དེ་ལྟར་ཁོང་མོའི་འདོད་མོས་ཡོད་མེད་ལ་
མི་ལྟོས་པར་དངུལ་བུན་དང་བརྗེ་ཚོང་བྱེད་པ་རེད། ངས་དྲན་གསལ་ལ་ལས་
བསོད་དམན་པའི་སྐྱེས་སྨན་ཞིག་ལ་བཙན་སྐུལ་གྱིས་གཉེན་སྒྲིག་ཐེངས་གཉིས་པ
དེ་བྱེད་དུ་བཅུག་སོང༌། དེར་བརྟེན་ཡུགས་མོ་མང་པོ་ཞིག་གཡང་གཟར་ལ་
མཆོངས་པ་དང་ལྕེབས་པ་སོགས་ཡོང་དོན་གྱི་རྩ་བ་དེ་ལུགས་སྲོལ་ངན་པ་དེར
ཐུག་ཡོད་པའི་རྐྱེན་གྱིས་རེད།
ཨ་མདོ་ཁུལ་ལ་བཟའ་འཐོར་བྱེད་སྲོལ་ནི། གཉིས་མོས་བཟའ་འཐོར་ཡི་གེའི་
འགྲོ་ལུགས་བཟོ་དགོས་པ་དང་། དེར་མིང་རྟགས་འགོད་མཁན་གཙོ་བོ་དེ་ནི་ཁྱོ་ག་
ཡིན། དེ་ཡང་ཁོང་གིས་སྐྱེས་སྨན་དང་ཁ་འཐོར་བྱེད་འདོད་ཡོད་སྐོར་དང་ཁོང་མོ་
སུ་དང་གཉེན་སྒྲིག་བྱེད་པ་རང་མོས་དང་རང་དབང་གིས་མི་ཚེ་སྐྱེལ་ཆོག་ཅེས་
བརྗོད་དགོས་ཤིང་། ཅི་སྟེ་དེ་ལྟར་གྱི་གཉིས་མོས་ཡི་གེ་མེད་ཚེ་བཟའ་འཐོར་བྱེད་
ཐབས་མེད་པ་ཞིག་ཡིན། མདོར་ན། བོད་ཀྱི་ས་ཆ་གཞན་ལ་ལོག་གཡེམ་བྱེད་སྲོལ་

83རྒྱལ་ཡུམ་ཆེན་མོ།
ཡོད་པ་མ་གཏོགས་ངེད་ཚོའི་ས་ཁུལ་ལ་དེ་ལྟར་མེད་ཅིང་། གཞན་ཡང་། དེ་ལྟ་
བུའི་གནས་ཚུལ་བྱུང་ཚེ་བུད་མེད་དེ་རང་གི་ནང་མིས་གསོད་སྲོལ་ཡོད་པ་བཅས་
ནི་ཐབས་སྐྱོ་བའི་གནས་ཚུལ་གྱི་གྲས་ཤིག་རེད།

84 ཆུ་སྐྱེས་སྒྲོལ་མའི་བསྒྱུར་དེབ།
༡༡
བུད་མེད་ཀྱི་ལས་འགན།
ལྟག་མཚེར་ནི་ཆུ་རུ་ཁ་ནས་རྒྱང་གྲགས་“ཉི་ཤུ་རྩ་ལྔ་ཙམ་གྱི་སར་ཡོད། ང་
རང་གཉེན་སྒྲིག་བྱས་ཟིན་རྗེས་གནས་དེར་ཕྱིན་ནས་བསྡད། ས་གནས་དེར་བུ་
ལས་བུ་མོ་མང་བ་སྐྱེ་ཡི་ཡོད་པ་ཡོངས་གྲགས་རེད། ལྟག་མཚེར་སྐུ་ཕྲེང་གོང་
མས་བུ་མང་བ་བཙའ་བར་དམིགས་པའི་མཆོད་རྟེན་ཞིག་བཞེངས་པ་དེ་རྗེས་ནས་
བུ་མོ་ལས་བུ་མང་བ་སྐྱེས་པར་གྲགས། མཆོད་རྟེན་དེ་མ་བཞེངས་སྔོན་ལ། བུད་
མེད་ཚོ་གཉེན་སྒྲིག་བྱས་ནས་ས་གནས་གཞན་ལ་བསྐྱོད་མ་དགོས་པར། ནང་གི་
ཐོན་སྐྱེད་གོང་སྤེལ་ཆེད་སྐྱེས་པ་ཚོ་ནང་ལ་ཚུར་འཁྲིད་ཡོང་སྐལ་བྱུང་ཡོད་པ་རེད།
28 འདིའི་བོད་སྐད་ངོ་མ་ལ་རྒྱང་གྲགས་ཞེས་འབྲི་དགོས་སྙམ། དེང་གི་སྒྱུར་ཡིག་དག་ན། ཀི་ལོ་
མི་ཊར། སྤྱི་ལེ། མལ་ལེ་ཞེས་བྲིས་པའང་སྣང་།

85རྒྱལ་ཡུམ་ཆེན་མོ།
གཞན་ཡང་ལྟག་མཚེར་ནི་བྲག་རི་གཟར་པོ་དང༌། ཤིང་ནགས་རིགས་མང་
པོ་ཡོད་ས་ཞིག་ལ་ཆགས་ཡོད་སྟབས། གནས་དེར་ས་ཞིང་འདེབས་ལས་དང་ཞིང་
ཆུ་འདྲེན་ལས་ཀྱི་དཀའ་ཚེགས་ཆེ། ཞིང་ཆུ་ནི་ཆར་ཆུ་ཁོ་ནར་བརྟེན་དགོས། ངའི་
ཁྱིམ་གཞིས་གསར་པ་དེ་ནི་ཐོག་ཁང་གཅིག་ཅན་གྱི་ཁང་པ་ཞིག་ཡིན། ང་ཚོ་ནི་སྒོ་
ར་ནང་མའི་ནང་སྡོད་པ་དང༌། དེའི་ནང་ལ་ང་ཚོའི་དར་ཤིང་ཡོད་པས་དེར་ཕྱུགས་
རིགས་འགྲོ་བསྐྱོད་བྱེད་དུ་འཇུག་གི་མེད། སྒོ་ར་ཕྱི་མ་ཞིག་ཡོད་པའི་ནང་ལས་མི་
29
ཚོའི་སྡོད་གནས་དང་རྟ་ར་ཡོད།”
29 “ར་སྐོར་རིམ་པ་གསུམ་ཅན་གྱི་ངེད་ཚང་གི་སྡོད་ཁང་ནི་གྲོང་སྡེའི་ནང་གི་ཁང་པ་ལེགས་
ཤོས་ཀྱི་གྲས་ཡིན། ཁང་པ་ཡོངས་རྫོགས་གྱང་ར་གཅིག་གིས་བསྐོར་ཞིང་། ཕྱི་ནས་ནང་དུ་
འཛུལ་བ་ལ་བརྐོས་རིས་དང་ཚོན་ཁྲས་བརྒྱན་པའི་རྒྱལ་སྒོ་ཆེན་པོ་ཞིག་དང་། དེའི་ནང་ལོགས་
དེ་མ་ཐག་ཏུ་ཧ་ཅང་ཆེ་བའི་ལྷས་ར་དང་པོ་དེ་ཡོད། གྱང་ངོས་སུ་དཀར་རག་བྱུགས་ཤིང་ཁང་
ཐོག་ལེབ་མོ་ཡིན། ལྷས་རའི་འདབས་རོལ་ཏུ་ཁང་ཐོག་ཏུ་འགྲོ་སའི་ཤིང་སྐས་བཙུགས་ཤིང་ཁང་
ཀླད་དུ་མེ་ཏོག་ཀྱང་བཏབས་ཡོད། ཁང་ཐོག་ནས་ཕར་བལྟས་ན་རི་ལུང་ཀུན་མིག་ལམ་དུ་
གསལ་བར་མངོན། ཐབ་ཚང་ནི་ནང་ངོས་གཡས་པ་ན་ཡོད་ཅིང་དེའི་ནང་ཨ་མས་ཟ་མ་གཡོ་སྦྱོར་
བྱ་སའི་ཐབ་ཀ་དང་རྫོང་ཐབ་ཡོད།” ཅེས་དང་། “རྒྱལ་སྒོའི་ནང་ནས་མདུན་ཕྱོགས་སུ་ཡར་
བལྟས་ན། འཕྲེད་དུ་བསྟར་བའི་ཁང་མིག་འགའ་ཡོད་པ་ནི་ཡབ་ཡུམ་གཉིས་ཀྱི་གཟིམ་ཁང་དང་
ཕྱག་མཆོད་གནང་སའི་མཆོད་ཁང་ཡིན། གཟིམ་ཁང་གཡོན་ཟུར་དུ་འགྲུལ་ཁང་དང་མཛོད་ཁང་
ཡོད། ཁང་པ་རྣམས་ཀྱི་ནང་ངོས་རྣམས་གཅིག་ལ་སྦྲེལ་ཞིང་། འགའ་ཤས་ལ་ར་སྐོར་ཕྱིར་ཐོན་
སའི་སྒོ་ཆུང་རེ་དང་ཁང་ཀླད་ཀྱི་མཐའ་ན་ཁ་ཆར་འགོག་པའི་མདའ་གཡབ་ཀྱང་ཡོད། ར་སྐོར་
གཉིས་པའི་ནང་ལས་ཀ་བ་སྡོད་སའི་ཁང་མིག་འགའ་དང་སྒོ་ཟོག་འཇུག་ས་བཅས་ཡོད། དེའི་
རྒྱབ་ངོས་ར་སྐོར་གསུམ་པའི་ནང་ཁྱིམ་ཚང་གི་བཟའ་ཆས་དང་རྟའི་གཟན་ཆས་འཇོག་ས་བཅས་
ཡོད།” ཅེས་<< ཀ་ལིམ་པོང་གི་ཐུག་པ་ལས་བཟོ་བ་>>བོད་འགྱུར་དེབ་ཀྱི་ཤོག་ངོས་ངོས་26

86
ཆུ་སྐྱེས་སྒྲོལ་མའི་བསྒྱུར་དེབ།
ངའི་ཕ་མ་གཉིས་ཀྱི་ཁྱིམ་གཞིས་ནས་ངའི་ཁྱིམ་གཞིས་གསར་པའི་དབར་་ྣ་
རྟ་ལ་ཞོན་ནས་སོང་ན་ཆུ་ཚོད་དགུ་ཙམ་བསྐྱོད་དགོས། ངས་ཁོང་རྣམས་ལོ་རེར་
ཐེངས་རེར་མཇལ་ཐུབ་པ་ནི་ངའི་པ་ལགས་ང་ལེན་དུ་ཕེབས་སྐབས་རེད། བུད་
མེད་མང་ཆེ་བ་ཟླ་བ་བཞི་པའི་ནང་ས་ཞིང་འདེབས་ལས་ཚར་རྗེས་ལས་ཀ་སོགས་
ཉུང་དུས་དང་སྟབས་བསྟུན་གྱིས་རང་གི་ཕ་མ་གཉིས་ལ་མཇལ་དུ་བསྐྱོད་ཅིང༌། དེ་
ལྟར་ང་རང་ཕྱིར་ནང་དུ་འགྲོ་སྐབས་ཨ་མ་ལགས་ཀྱིས་ངའི་ལོ་གཅིག་གི་གྱོན་གོས་
ནས་27 བར་ན་གསལ། ཡང༌། “ངོས་རང་སྐྱེས་ཁྱིམ་གྱི་ཁང་པ་ནི་ས་གནས་རང་གི་ཁྱད་ཆོས་
ལྡན་པ་ཞིག་དང༌། ས་འདམ་ལ་རྡོ་བ་སྦྱར་བའི་རྡོ་རྩིག་ཅན་ཁང་དབྱིབས་གྲུ་བཞི་དང་ཐོག་ལེབ་
མོ་ཡིན། ཁང་པའི་ཐོག་ཁ་དེར་ཤུག་པའི་སྡོང་བུར་ཤུར་ཁ་བརྐོས་ནས་ཆར་ཆུ་བཞུར་སའི་ཝ་ཁ་
ཡོད་པ་དེ་ནི་ཐུན་མོང་མ་ཡིན་པའི་ཁྱད་ཆོས་ལྟ་བུར་ཡོད། ཁང་བཀོད་སྤྱིའི་མདུན་དཀྱིལ་དུ་དར་
ཤིང་རིང་པོ་ཞིག་བསླངས་ཡོད་པ་དེ་སྟེང་གསུང་རབ་པར་བརྒྱབ་པའི་དར་ལྕོག་ཅིག་སྒྲོག་ཡོད།
ཁང་པའི་རྒྱབ་ཏུ་སྒོ་ཕྱུགས་སེམས་ཅན་འཇུག་ས་དང༌། ཁང་པའི་ནང་དུ་ཁྱོན་ཁང་མིག་དྲུག་
ཡོད།ངོས་ཀྱི་ནང་མི་ཚོ་དུས་ཚོད་མང་ཆེ་བར་ཐབ་ཚང་ནང་སྡོད་ཀྱི་ཡོད། ཞོགས་པ་རྟག་པར་
མཆོད་ཁང་ཆུང་ཆུང་ཞིག་ཡོད་པ་དེར་མཆོད་པ་འབུལ། གཞན་ངོས་ཀྱི་ཕ་མ་གཉིས་ཀྱི་གཟིམ་
ས་དང༌། མགྲོན་པོ་བཞུགས་ས། གཉེར་ཚང་། ཕྱུགས་ར་ཞིག་བཅས་ཡོད། ངེད་ཅག་ཕྲུ་གུ་ཚོར་
དམིགས་བསལ་གྱི་ཉལ་ཁང་དེ་འདྲ་མེད།ངོས་རང་བྱིས་པ་མ་འབྱར་ཡིན་སྐབས་ཨ་མ་ལགས་
ཀྱི་མཉམ་དུ་ཉལ་གྱི་ཡོད། རྗེས་ལ་ཐབ་ཚང་ནང་གི་མེ་ཐབ་ཀྱི་འཁྲིས་ལ་ཉལ་གྱི་ཡོད།ངོས་ཀྱི་ཕ་
མའི་གཟིམ་ཆུང་དང༌། ཉལ་ཁང་གཞན་དག་ནང་ས་ཁྲི་བརྒྱབ་ཡོད་ཅིང་དེར་ཚོན་རྩིས་བརྒྱན་པའི་
ཆ་སྒམ་འགའ་ཤས་ཡོད་པ་ལས། ང་ཚོར་ཉལ་ཁྲི་དང་རྐུབ་སྟེགས་སོགས་ཀྱི་ནང་ཆས་གཞན་
མེད། ཁང་པའི་མཐིལ་དུ་པང་གཅལ་གྲལ་དག་པོ་བཏིང་འདུག" <<བཙན་བྱོལ་གྱི་རང་དབང་>>
ཡིས་དབྱིན་དེབ། <<FREEDOM IN EXILE>> A Cornelia & Michael Bessie Book
དཔར་སྐྲུན། ཕྱི་ལོ་1990 ཤོག་ངོས་8 པ་ན་གསལ་བ་བོད་བསྒྱུར་ཞུས།

87རྒྱལ་ཡུམ་ཆེན་མོ།
རྣམས་བཟོས་ཟིན་ནས་ཡོད། དེ་ཡང་ལྟག་མཚེར་ལ་མཚོན་ན། དེང་དུས་ཅན་དང་
གོས་གསར་ཚོན་ཁྲ་ཧར་པོ་དེ་འདྲ་གྱོན་པར་དོ་སྣང་བྱེད་པ་དང་དེ་ནི་བུད་མེད་ན་
གཞོན་ཚོའི་གོམས་གཤིས་ལྟ་བུ་ཆགས་ཡོད། ང་ཚོའི་ཁྱིམ་ཚང་གཉིས་དབར་གྱི་
འབྲེལ་ལམ་རྒྱུན་གནས་ཡོང་ཆེད་ངའི་ཨ་མ་ལགས་ཀྱིས་ངའི་ཁྱོ་ག་དང་ཁོང་གི་ཕ་
མ་གཉིས་ལའང་ལག་རྟགས་སུ་གྱོན་གོས་འཚེམ་གནང་གི་ཡོད།
ཕྱི་ནས་བལྟས་ན་གཉེན་སྒྲིག་རྗེས་ལ་ནང་ལས་ཚང་མ་ངའི་ཁྱོ་གའི་གཅེན་
མོས་གནང་བཞིན་པར་མཐོང་བ་ལྟ་བུ་ཞིག་ཡོད་ནའང༌། དོན་དངོས་ཐོག་ཁོང་མོས་
མག་པ་ནང་ལ་ཚུར་བསུས་ཡོད་རུང་ཁོང་མོ་ཁྱིམ་མི་དང་ལྷན་དུ་འདུག་མ་འདོད་
སྟབས། ང་རང་གཉེན་སྒྲིག་བྱས་ནས་ཟླ་ངོ་གཅིག་སོང་མཚམས་ཁྱོ་གའི་ནང་དུ་
སྤོས་ཤིང༌། ནང་ལས་ཚང་མ་ངའི་ཕྲག་ཏུ་ལྷུང༌།
ངའི་སྒྱུག་མོ་ནི་གཞན་ནས་མནའ་མར་ཕེབས་པ་དེ་འདྲ་མིན་པར་ཁྱིམ་ལ་
མག་པ་ཚུར་བསུས་ཡོད་པ་ཞིག་ཡིན། དེ་ལྟར་ནའང་། ཁོ་མོར་མངལ་མ་སྦྲུམ་པར་
ལོ་མང་པོ་ཕྱིན་སྟབས། འུ་ཐུག་སྟེ་བུ་ཞིག་སྐྱེས་པའི་ཆེད་དུ་མཆོད་འབུལ་དང་
གནས་སྐོར་ལ་ཕེབས་པ་དང༌། དེ་བཞིན་ལྷ་མོར་བྱིན་རླབས་ཞུས་ནས་ཅི་སྟེ་ཁོ་
མོའི་འདོད་དོན་གྲུབ་པ་བྱུང་ན་དེ་ལྟར་ལྷ་མོ་དེར་ན་བཟའ་ཆ་ཚང་འབུལ་བའི་ཁས་
ལེན་བྱས། ཐེངས་ཤིག ཁོང་མོ་དངོས་པོ་གང་རུང་ཞིག་ལག་པར་མ་རག་བར
བསྐྱོད་དགོས་པའི་བྲག་ཕུག་ནག་ཁུང་ཞིག་ཡོད་པ་དེར་མཇལ་སྐོར་ལ་ཕེབས་
འདུག དེ་ཡང་ཤོད་སྲོལ་ལྟར་ན། གལ་སྲིད་དེ་ནས་ལག་པར་སྦྲུལ་ཞིག་བྱུང་བ་

88 ཆུ་སྐྱེས་སྒྲོལ་མའི་བསྒྱུར་དེབ།
ཡིན་ན། དེ་ལ་དུས་ནམ་ཡང་མངལ་འཁོར་མི་སྲིད་པར་ངོས་འཛིན་པ་རེད། འོན་
ཀྱང༌། སྐབས་དེར་སྐྱུག་མོའི་ལག་པར་བྱིས་པའི་ལྷམ་ཞིག་རག་འདུག ཟླ་དགུའི
རྗེས་ཕྲུ་གུ་བུ་ཞིག་མངལ་དུ་སྦྲུམ་འདུག ཕྲུ་གུ་བཙས་པའི་རྗེས་ལ་སྔར་རྙེད་པའི་
ལྷམ་དེར་ལྷམ་ཚབ་ཡ་གཅིག་བཟོས་པ་དང༌། དེ་བཞིན་གཙག་དྲུབ་ལས་གྲུབ་པའི་
ན་བཟའ་ཆ་ཚང་ཞིག་བཟོས་ནས་དགོན་པར་སོང་སྟེ་ལྷ་མོར་ཕུལ། ཕྲུ་གུ་ཐོག་མ་
བུ་དེ་བཙའ་སྐབས་དགུང་ལོ་བཞི་བཅུ་ཞེ་དགུ་ལ་ཕེབས་ཡོད་པ་རེད།
ངའི་སྒྱུག་མོ་ནི་ནང་ལས་སྣ་གཅིག་མི་བྱེད་པའི་ཐོག གང་ལའང་བཀོད་པ་
གཏོང་ཕོད་པ་དང་། སུ་ལའང་ཞེད་སྣང་མི་བྱེད་པའི་རང་ཤེད་ཅན་ཞིག་ཡིན། ཁོང་
མོ་ནི་རང་ཉིད་ཀྱི་ཚོར་ཤུགས་དང་འདོད་མོས་ཐོག་ཤར་བསྐྱོད་བྱེད་མཁན་ཞིག་
དང༌། ཟས་རིགས་གང་ཞིམ་ཟ་རྒྱུ་དང༌། གྱོན་གོས་གང་ཡག་གྱོན་རྒྱུར་དགའ་བ་
བཅས་དུས་ནམ་ཡང་སྐྱིད་ལྷོད་ངང་སྡོད་པར་དགའ་མཁན་ཞིག་ཡིན། ནང་ལ་རྩྭ་
རྐང་གཅིག་ཟགས་ཡོད་པ་མཐོང་ནའང་དེ་ཡར་སྒྲུག་ནས་ཕྱིར་གཡུགས་པ་སོགས་
དམིགས་བསལ་གཙང་སྦྲ་ལ་དོ་སྣང་ཆེན་པོ་ཡོད་མཁན་ཞིག་དང༌། སྤྲོ་ཐུང་ལ་དྲག་
པོའི་ངང་ཚུལ་ཅན་ཞིག་ཀྱང་ཡིན། དེར་བརྟེན། ང་རང་མནའ་མ་ཞིག་ཡིན་པའི་ཆ་
ནས་དེ་ཚང་མར་གདོང་ལེན་བྱེད་དགོས་སྟབས། སྐབས་རེར་ཁོང་མོས་གཤེ་གཤེ་
གཏོང་སྟངས་དེས་ང་རང་ཐེངས་མང་པོར་འུ་ཐུག་ཏུ་བཅུག་མྱོང་། གལ་སྲིད། ཁོང་
ཚ་ཁྲིའི་སྒང་ལ་བཞུགས་ནས་ཞལ་ལག་མཆོད་བཞིན་ཡོད་ན། ང་རང་ཁང་མིག་

89རྒྱལ་ཡུམ་ཆེན་མོ།
གཅིག་པའི་ནང་འདུག་མི་ཆོག་པར་ཐབ་ཚང་ནང་ཡར་ལངས་ནས་བསྡད་དེ་ཟ་མ་
བཟའ་དགོས།
ཡིན་ནའང་། སྒྱུག་མོ་ནི་གང་ཞིག་ལའང་འདྲ་མཉམ་གྱིས་ཆ་བགོས་གནང་
མཁན་གྱི་བུད་མེད་སེམས་བཟང་ཅན་ཞིག་དང་གཏོང་ཕོད་ཅན་ཞིག་ཀྱང་ཡིན།
དཔེར་ན། མོ་རང་གིས་འཚེམ་བུ་ཡག་པོ་རྒྱག་ཤེས་ཀྱི་མེད་པ་ཡིན་ནའང་། ང་རང་
ཞིང་ཁའི་ནང་ལས་ཀ་བྱས་ནས་གོས་ཀྱི་ཕུ་ཐུང་རལ་རྡོལ་བྱུང་བ་རྣམས་ཁོང་མོས་
དོ་སྣང་ཆེན་པོས་འཚེམ་གནང་གི་ཡོད་པ་དེས་ང་ལ་སེམས་འགུལ་ཆེན་པོ་ཞིག་
ཐེབས། འོན་ཀྱང༌། ཁོང་གིས་འཚེམ་བུ་བསྐྱོན་པ་དེས་གྱོན་གོས་དེ་སྔོན་ལས་ཇེ་
སྡུག་ལ་བཏང་ཡོད་པས་ངས་དེ་རྣམས་བསྐྱར་འཚེམ་བྱེད་དགོས་ཀྱི་ཡོད།
ངའི་སྒྱུག་པོ་ནི་སེམས་པ་བཟང་པོ་དང་ལས་ཀར་འབད་བརྩོན་གནང་མཁན་
ཞིག་ཡིན་སྟབས། ཉིན་རེར་ཞིང་ཁའི་ནང་ལ་ལས་རོགས་སུ་ཐེངས་གཉིས་རེར་
ཕེབས་ཤིང་། ངས་གྲོ་བརྔས་ནས་ཆུན་པོ་རྒྱག་སྐབས་དེ་རྣམས་དམ་པོ་ཞིག་སྡོམ་
མི་ཐུབ་པས་ཁོང་ནས་རོགས་པ་གནང་གི་ཡོད། ཁོང་གིས་ཚིག་སྡུག་ཤོས་ཤིག་
བེད་སྤྱོད་བྱེད་པ་ནི། འཇོན་ཐང་མེད་པའི་མི་དེ་ཚོ། ཞེས་ཤབ་ཤུབ་ཏུ་སྨྲ་བ་དེ་ཙམ་
ལས་དེ་མིན་མི་ཞིག་ལ་གཤེ་གཤེ་མི་གཏོང་མཁན་ཞིག་ཡིན། ག་དུས་ཡིན་རུང་རྫ་
སྣོད་སོགས་ཆག་ཚེ་ངས་སྒྱུག་མོར་དེ་སྐོར་ཤོད་མི་ཕོད་པས་ཆག་རོ་རྣམས་སྦས་
ནས། སྒྱུག་པོའི་རྩར་ཕྱིན་ཏེ་ངའི་སེམས་སྡུག་རྣམས་ངུ་བཞིན་ཤོད་ཀྱི་ཡོད། ངས་
ད་དུང་དྲན་སོས་པ་ཞིག་ལ། ཁོང་གིས། དཀར་ཡོལ་ཡག་པོ་བྱས་ནས་མ་འཇུས་

90
ཆུ་སྐྱེས་སྒྲོལ་མའི་བསྒྱུར་དེབ།
དོན་ཅི། སྒྱུག་མོས་དཀར་ཡོལ་དེ་རྩད་གཅོད་བྱེད་ཀྱི་འདུག་ན་མཐོང་མ་བྱུང༌།
ཞེས་ཤོད་དང༌། དེ་ངའི་ལག་པ་ནས་ཆག་སོང་ཞེས་བཤད་ཆོག ཅེས་ཀྱང་གསུང་
གི་ཡོད།
སྐབས་དེར་མཚོན་ན། ཁྱོ་ག་དང་སྐྱེས་སྨན་དབར་གྱི་འབྲེལ་ལམ་དེ་ནི་འདྲ་
མཉམ་ཞིག་མ་རེད། བུད་མེད་ཚོར་ནང་གི་དབང་ཆ་ག་ཚོད་ཅིག་ཡོད་རུང་ག་དུས་
ཡིན་ནའང་སྐྱེས་པ་ཚོའི་ཡོ་བྱད་ཅིག་རེད། དེ་ཡང་ངའི་ཁྱོ་ག་ནི་མི་དྲང་པོ་དང་ཁ་རི་
ཁ་ཐུག་ཅིག་ཡོད་རུང་། རླུང་ལངས་པོ་དང་བཙན་པོ་དབང་ཤེད་ཅན་ཞིག་ཡིན་
ཁར། ཤོ་སྦག་རྒྱན་རྩེད་དང་སྐྱིད་པོ་གཏོང་རྒྱུ། དེ་བཞིན་རྟ་རྒྱུགས་བྱེད་རྒྱུར་དགའ་
བ་ལས། ལས་ཀ་བྱེད་པར་མི་དགའ་བ་ཞིག་ཡིན་པ་ནི་ཁོང་གི་ཨ་མ་ལགས་དང་
གཅིག་མཚུངས་རེད། ཁོང་ནང་ལ་མང་པོ་བཞུགས་ཀྱི་མེད་སྟབས། ང་ཚོས་ཞིང་
ཁའི་ནང་ལ་འབྲུ་རིགས་ཅི་ཞིག་འདེབས་ཀྱི་ཡོད་མེད་ཀྱང་ཤེས་ཀྱི་མེད།
ངའི་ཁྱོ་གའི་གཅུང་པོ་ཞིག་སྐུ་འབུམ་དགོན་པའི་ཕྱག་མཛོད་ཡིན་པ་དང་ཁོང་
ནི་མི་ཡག་པོ་ཞིག་ཡིན།,30 ང་ལའང་ཡག་པོ་གནང་གི་ཡོད། ཁོང་གིས་ང་ལ་ཁྱོ་
30འདི་སྐོར་ལྟག་མཚེར་རིན་པོ་ཆེའི་རྣམ་ཐར་ན། “རྒྱལ་ཡབ་ཆོས་སྐྱོང་ཚེ་རིང་ལ་སྐུ་མཆེད་
སྲིང་མོ་གཉིས་དང་གཅེན་པོ་ངག་དབང་བྱང་ཆུབ་བཅས་ཡོད་པ་ལས་གཅེན་པོ་ནི་ཆུང་དུས་ནས་
རབ་ཏུ་བྱུང་ཞིང་སྟག་མཚེར་སྐུ་གོང་མའི་ཞབས་གཡོག་ཚུལ་བཞིན་སྒྲུབ། ཕྱིས་སུ་སྟག་མཚེར་
སྒར་བའི་ཕྱག་མཛོད་གནང་། ལུགས་གཉིས་འབྱོར་དགུའི་དཔལ་གྱིས་ཕྱུག་པར་གྱུར་པས་སྟག་
མཚེར་ལོ་ཡེ་ངག་དབང་བྱང་ཆུབ་ཅེས་སྐས་གྲགས་ཆེན་པོ་བྱུང༌། ཕྱི་ལོ་(1963)ཡས་མས་སུ་
རྒྱ་མིས་བཙན་བཟུང་ཐོག་ཁྱོད་ཀྱི་བླ་མ་སྟག་མཚེར་གང་དུ་ཕྱིན། ཅིའི་ཕྱིར་ཕྱིན་ཞེས་སོགས་
བཙན་པོའི་སྡིགས་ར་དང་། དགུན་ཁ་གྲང་ངར་ཆེ་བའི་སྐབས་གྱོན་གོས་བཤུས་ནས་འཁྱགས་

91རྒྱལ་ཡུམ་ཆེན་མོ།
གས་ཉེས་རྡུང་བཏང་ཚེ་བུ་མོ་འཁྲིད་ནས་ཁོང་གི་འགྲམ་དུ་སྐུ་འབུམ་ལ་ཤོག་ཅེས་
གསུང་གི་ཡོད། དོན་དངོས་ཐོག་ཁོང་གིས་ངའི་ཁྱོ་གས་སྐྱིད་ཉལ་རྒྱག་པ་ལས་ང་
ལ་ལས་རོགས་བྱེད་ཀྱི་མེད་པ་དེར་བཀའ་བཀྱོན་བཏང་གནང་གི་རེད། གཞན་
ཡང༌། ཁོང་གི་གཅེན་མོ་གཉིས་ནས་ཀྱང་ང་ལ་ཡག་པོ་གནང་གི་ཡོད། ཁོང་ཚོ་ནང་
ལ་ཕེབས་སྐབས་དུས་ཚོད་ཐུང་ངུ་ཞིག་ལས་མེད་རུང་ངའི་ལས་ཀར་རོགས་པ་
གནང་གི་ཡོད། ང་ཚོའི་ཁྱིམ་གྱི་དབང་འཛིན་པ་ནི་ངའི་སྒྱུག་མོ་ལགས་ཡིན་རུང༌།
ཁོང་གཤེགས་རྗེས་ལས་མི་ཚོར་ལྟ་རྟོག་བྱེད་རྒྱུ། ཞིང་ཁའི་ནང་གི་ལས་ཀ་བྱེད་རྒྱུ།
ནང་གི་འགྲོ་སོང་ལ་སྟངས་འཛིན་བྱེད་པ་དང༌། གཞན་ཡང༌། ཞིང་ལས་ཐོན་སྐྱེད་
སོགས་ཉོ་ཚོང་བྱེད་རྒྱུ་བཅས་ཀྱི་ལས་འགན་དེ་ཚོ་ངའི་ཕྲག་ཏུ་བབས།
སྔ་དྲོ་ཆུ་ཚོད་དང་པོར་ལངས་ནས་ལས་མི་ཚོའི་འཐུང་ཆུ་ལེན་དུ་འགྲོ་དགོས་
ཤིང་། དེ་ཡང་སྐབས་རེར་ང་རང་ཆུ་ལེན་པར་ཐེངས་བཅུ་ཙམ་ལ་འགྲོ་དགོས།
སྤྱིའི་ཆ་ནས་ཉིན་གཅིག་ལ་ཐེངས་ལྔ་ནས་དྲུག་བར་ཕྱིན་ན་འདང་གི་ཡོད། དེ་ཡང་
ཞོགས་པ་སྔ་མོར་ཆུ་ལེན་དུ་སོང་ན་འཚང་ཁ་ཉུང་བ་ཡོད་རུང་ད་དུང་གྲལ་སྒྲིག་
རོམ་དུ་རྒྱུན་རིང་བཞག་པས་འཁྱགས་ཤི་ཐེབས་ནས་གྲོངས་འདུག” ཅེས་གསལ་བ་འདི་རེད།
<<༸གོང་ས་རྒྱལ་མཆོག་བཅུ་བཞི་བ་ཆེན་པོའི་སྐུའི་གཅེན་པོ་སྐུ་འབུམ་སྟག་མཚེར་མཆོག་
སྤྲུལ་ཐུབ་བསྟན་འཇིགས་མེད་ནོར་བུའི་ཐུན་མོང་མཛད་རིམ་བསྡུས་དོན་དཔྱོད་ལྡན་ཡོངས་ལ་
གཏམ་དུ་བྱ་བ་སྔོན་མེད་ལེགས་བཤད་ངེས་དོན་སྤྲིན་གྱི་ཕོ་ཉ>>མདོ་སྨད་པ་ཡོན་ཏན་རྒྱ་
མཚོས་བརྩམས་པ། མོན་གྷོ་འབྲས་བློ་གླིང་གཙུག་ལག་གཏེར་མཛོད་འཕྲུལ་སྤར་ཁང༌། ཕྱི་ལོ་
1989ཤོག་ངོས་60ན་གསལ།

92 ཆུ་སྐྱེས་སྒྲོལ་མའི་བསྒྱུར་དེབ།
དགོས། དེ་བཞིན་ཁྲོན་པ་ནས་ཆུ་ལེན་དུས་ཞབས་ནས་འདམ་རྙོག་མི་ལངས་པའི་
ཆེད་གཟབ་ནན་གྱིས་ག་ལེར་བཅུ་དགོས། དེ་མིན་འདམ་རྙོག་ལངས་པ་ཡིན་ན།
བུད་མེད་གཞན་ཚོ་ཁོང་ཁྲོ་ལངས་ནས་འཁྲུག་འཛིང་ཤོར་བར་འགྱུར། དགུན་དུས་
ལག་པ་འཁྱག་ནས་སྐྲང་སྦོས་ཆགས་ཀྱི་ཡོད། དེ་དུས་ལག་པར་ལུག་གི་ཚིལ་ལུ་
བྱུག་གི་ཡོད།
སྔ་དྲོ་ཆུ་ཚོད་བདུན་པ་ཙམ་ལ་སྒྱུག་པོ་དང་སྒྱུག་མོ་གཉིས་ཡར་བཞེངས།
ངས་ཁོང་རྣམ་པར་ཞོགས་ཇ་བཟོ་དགོས། དེ་ཡང་གང་མགྱོགས་དུས་ཐོག་ལ་མ་
བཟོས་ན་སྒྱུག་མོས་བཀའ་བཀྱོན་གནང༌། དེ་བཞིན་ནང་ལ་གད་ཕྱིས་རྒྱག་པ་དང༌།
ཐབ་ལ་མེ་ཁ་གསོ་བ། གཞན་ཡང་། ལས་མི་ཚོ་ལ་ཚྭ་ཇ་བཟོ་བ་སོགས་བྱེད་
དགོས། ཁོང་ཚོས་ཚྭ་ཇར་དགའ་པོ་བྱེད། དེ་ནི་གྲོད་ཁོག་ལ་ཕན་པར་ཤོད་སྲོལ་
ཡོད་པའི་ཡིད་ཆེས་ཤིག་གིས་རེད། ང་ཚོས་ཆུ་ཚོད་བརྒྱད་དང་ཕྱེད་ཀ་ཙམ་ལ་
ཞོགས་ཇ་གྲུབ་ཀྱི་ཡོད། དེ་རྗེས་ལས་མི་ཚོ་ཞིང་ལས་ལ་ཐོན་དགོས། ངས་ནི་
སེམས་ཅན་ཚོར་གཟན་རྩྭ་སྟེར་བ་དང་འོ་མ་བཞོ་བ། ད་དུང་ཉིན་དྲུག་བདུན་རེའི་
མཚམས་སུ་སྦྱག་མ་འཁྱེར་ནས་ཚ་ཐབ་གཙང་མ་བཟོས་རྗེས་སླར་ཡང་དེའི་ནང་
རྩྭ་དང་ལྕི་བས་ཁེངས་པ་བྱེད་དགོས།
དེ་བཞིན་ངས་ལས་མི་ཚོའི་ཉིན་གུང་གི་ཟ་མ་རྒྱབ་ལ་འཁུར་ནས་ཞིང་ཁའི་
ནང་སྐྱེལ་བར་འགྲོ་དགོས། ཉིན་གུང་གི་ཟ་མ་ཟོས་གྲུབ་མཚམས་ང་རང་ཡང་ལས་
ཀར་མཉམ་ཞུགས་བྱེད་ཀྱི་ཡོད། ང་ཚོ་གཞས་ལ་དགའ་པོ་ཡོད་སྟབས་གཞས་

རྒྱལ་ཡུམ་ཆེན་མོ། 93
གཏོང་ཤེས་མཁན་ཚོར་གཞས་གཏོང་བར་སྐུལ་ནས་གཞས་གཏོང་བཞིན་ལས་ཀ་
བྱེད་པ་རེད། ཉིན་ལྟར་ཕྱི་དྲོའི་ཆུ་ཚོད་ལྔ་པའམ་དྲུག་པའི་གཡས་གཡོན་ལ་ལས་
མི་ཚོས་གཞས་གཏོང་བཞིན་ཕྱིར་ནང་དུ་ལོག་གི་རེད།
ང་རང་ནི་སྒྱུག་མོའི་བཀའ་བཀྱོན་རག་ཡོང་བསམ་སྟེ་ལས་ཀ་ཚར་མཚམས་
བྲེལ་བ་ཆེན་པོས་ནང་ལ་ལོག་ཡོང་གི་ཡོད། དེ་ཡང་མགྱོགས་པོར་ནང་ལ་ལོག་
ནས་ནང་མི་ཚོ་དང་ལས་མི་ཚོའི་དགོང་ཟས་བཟོ་དགོས་པས་ཡིན། དེ་ལྟར་ནའང༌།
ངའི་སྒྱོག་མོས་ཐབ་ལ་མེ་ཁ་གསོ་རོགས་ཤིག་ཀྱང་གནང་གི་མེད་ཁར། ད་དུང་ཟ་
མ་དུས་ཐོག་ལ་གྲ་སྒྲིག་མ་ཐུབ་ན་ང་ལ་ཉེས་རྡུང་གཏོང་བ་རེད། ཁོང་འདས་གྲོངས་
ཕྱིན་རྗེས་ངས་ཕྲུ་གུར་བལྟ་དགོས་པ་དང་ཁྱིམ་ལས་ཚང་མའི་འགན་འཁུར་དགོས་
བྱུང་བས་ཞིང་ཁའི་ལས་ཀར་དེ་ཙམ་བསྐྱོད་ཐུབ་ཀྱི་མེད།
དེ་ལྟར་གཉེན་སྒྲིག་རྗེས་ཀྱི་ལོ་ཤས་རིང༌། ཉིན་རེར་གཉིད་ཆུ་ཚོད་གསུམ་
ནས་བཞི་ཙམ་ལས་ཉལ་ཁོམ་བྱུང་མེད། ལྷག་དོན་གྲོ་ཕྱེ་དང་རྩམ་པ་སོགས་འཐག་
པར་བསྐྱོད་སྐབས། ཉིན་བརྒྱད་ནས་བཅུ་ཙམ་འགོར་འགྲོ་བ་དེའི་རིང་ལ་གཉིད་
ཁུག་པའི་གོ་སྐབས་ཟེར་བ་རྩ་བ་ནས་མེད། ང་ཚོས་མཚན་དཀྱིལ་གྱི་ཆུ་ཚོད་དང་
པོ་ནས་ཞོགས་པ་ཉི་མ་མ་ཤར་བར་དུ་གཡུལ་ལས་བྱེད་དགོས། དེ་ནས་རྒྱུན་ལྡན་
གྱི་ཉིན་རེའི་ལས་ཀར་འགྲོ་དགོས་པས་ཧ་ཅང་ཐང་ཆད་ནས་མཚམས་རེར་ཚ་ཐབ་
ཀྱི་འབུད་ཤིང་སོགས་ལེན་དུ་འགྲོ་བའི་སྐབས་ལ་ལམ་ཟུར་ནས་ཙོག་སྟེ་གཉིད་ཐུང་
རེ་ཁུག་གི་ཡོད། མཚམས་རེར་ཐང་ཆད་དེ་བཟོད་གླགས་བྲལ་སྐབས་ས་ཆ་ཁུག་

94 ཆུ་སྐྱེས་སྒྲོལ་མའི་བསྒྱུར་དེབ།
ཀྱོག་ཞིག་ལ་སོང་ནས་ཏོག་ཙམ་ངུ་ཡི་ཡོད། ཡིན་ནའང༌། སྤོབས་པ་ཞིག་གིས་
རང་ཉིད་མི་མང་པོའི་མདུན་ལ་ནམ་ཡང་ངུ་ཡི་མེད་ལ། མཐའ་ན་དཀའ་སྡུག་ཆེ་
བའི་ལོ་ཟླ་དེ་དག་གི་ནང་། རང་ཉིད་ལ་དཀའ་སྡུག་ཅི་ཞིག་འཕྲད་སྐོར་ཁྱོ་ག་ལ་རྩ་
བ་ནས་འགྲེལ་བརྗོད་བྱས་མ་མྱོང་།

95རྒྱལ་ཡུམ་ཆེན་མོ།
༡༢
འདས་གྲོངས་དང་མྱ་ངན།
ང་རང་གཉེན་སྒྲིག་བྱས་པའི་རྗེས་ཙམ་ལ་ངའི་སྒྱུག་པོ་གྲོངས་སོང་། དེ་དུས་
ཁོང་དགུང་ལོ་དྲུག་ཅུ་རེ་གསུམ་ལ་ཕེབས་ཡོད། སྐབས་དེར། ང་ཚོས་ན་ཚ་གང་
ཞིག་གི་རྐྱེན་པས་འདས་གྲོངས་ཕྱིན་སྐོར་ཤེས་ཀྱི་མེད་རུང༌། ངས་བསམས་ན། དེ་
ནི་སྐྲན་ནད་ཅིག་གི་རྐྱེན་གྱིས་ཡིན་པ་འདྲ། དེ་ཡང་བཞེས་ལག་མཆོད་མི་ཐུབ་པ་
དང༌། ཐ་ན་སྦྲང་རྩི་ཞིག་ཀྱང་མཆོད་མ་ཐུབ་པར་ཟླ་ངོ་གཅིག་ཙམ་རིང་ལ་མལ་
སར་ལུས། ཤ་སྐམ་པགས་སྐམ་ཆགས་ནས་གཟུགས་གཞི་ཧ་ཅང་སྐྱོ་པོ་ཆགས་
པར་བརྟེན། ང་ཚོས་སྐུ་ཚེ་ཟིན་གྱི་མེད་པ་ཤེས་ནས་གཤིན་ལས་བྱེད་མཁན་གྱི་
སྟོབས་ལྡན་ཡང་གླས། ཁོང་གྲོངས་པའི་དགོང་མོ་དེར། ཁོང་གིས་ང་ལ་སྒྱུག་མོའི་
བཀའ་བཀྱོན་འོག་དཀའ་སྡུག་གང་མང་ཞིག་མྱོང་དགོས་བྱུང་ཡང་། དཀའ་སྡུག་

96 ཆུ་སྐྱེས་སྒྲོལ་མའི་བསྒྱུར་དེབ།
དེས་མི་ཚེའི་ནང་བདེ་སྐྱིད་ཅིག་ཐོབ་རྒྱུ་ཡིན་པ་གསུང་བྱུང༌། དེ་དུས་ང་རང་ནི་དུ་
བཞིན་བསྡད་པར་ཁོང་གིས་གང་ཐུབ་ཐུབ་ཀྱིས་སེམས་གསོ་དང༌། ཁོང་རང་ལ་རྩ་
བ་ནས་སེམས་ཁྲལ་བྱེད་མི་དགོས་ཞེས་གསུང་བྱུང༌། དེ་རྗེས་ངས་ཁོང་ལ་ཇ་དང
སྦྲང་རྩི་ཞིག་མཆོད་རོགས་ཞུས་ཏེ་ཁོང་གི་དབུ་ཡར་བཀྱག་ནས་ཧུབ་གང་ཕུལ་
བའི་མཚམས་དེར་ཁོང་རང་གྲོངས་སོང༌།
ནང་མི་ཚང་མ་ཁོང་གི་ཉལ་ཁང་དུ་འདུས་ནས་ཉལ་ཁྲིའི་ཟུར་དེར་ངུས་ནས་
བསྡད། སེམས་ངལ་ཆེན་པོས་མང་པོ་ངུས་ན་ཡག་པོར་མི་བརྩི་བས་ཚང་མས་
རང་རང་ལ་ཚོད་འཛིན་བྱེད་བཞིན་སྨོན་ལམ་བཏོན། གཡས་གཡོན་གྱི་ཁྱིམ་
མཚེས་ཚང་མའང་ནང་མིར་སེམས་གསོ་དང་མཆོད་མེའི་ཞལ་འདེབས་འབུལ་དུ་
ཕེབས་ཤིང་། དེ་བཞིན་སྐྱིད་སྡུག་གཅིག་པའི་གྲོང་པ་ཚོས་མི་ཞིག་གྲོངས་པའི་རྗེས་
ལ་བག་ལེབ་བཅུ་གཉིས་འབུལ་སྲོལ་ཡོད་པའི་ཁ་གྲངས་དེ་ནི་འཆི་བ་མཚོན་བྱེད་
ཅིག་ཡིན་ལ། མྱ་ངན་གྱི་དུས་ཡུན་བདུན་ཕྲག་གསུམ་ལ་བྱེད་པ་དེའི་རིང་ལ། ཁྱིམ་
དེའི་བུད་མེད་ཚོས་ལས་ཀ་བྱེད་སྲོལ་མེད། དུས་ཡུན་དེའི་རིང་གི་ཁྱིམ་ལས་ཚང་
མ་ལས་ཀ་བྱེད་མཁན་གཞན་གླས་ནས་བྱེད་པ་རེད།
བདུན་ཕྲག་གསུམ་གྱི་མྱ་ངན་དུས་ཡུན་དེའི་རིང༌། ཁྱིམ་མི་ཚང་མ་ཁྱིམ་དུ་
འཛོམས་ནས་སྨོན་ལམ་བསགས་ཏེ་སྡོད་པ་དང༌། དགེ་འདུན་པ་གདན་འདྲེན་ཞུས་
ནས་ཉིན་གསུམ་རིང་སྨོན་ལམ་གསུང༌། དེ་ཡང་སྨོན་ལམ་གསོག་འདོན་བྱེད་པ་ནི་
གཤིན་པོའི་རྣམ་ཤེས་དེ་འཁོར་བའི་གནས་ནས་བདེ་འགྲོར་ཡར་འདྲེན་ཐུབ་པར་

97རྒྱལ་ཡུམ་ཆེན་མོ།
ཡིད་ཆེས་བྱེད་པས་རེད། ཕུང་པོ་དེ་ཁྱིམ་ནས་ཉིན་ག་ཚོད་ལ་ཉར་དགོས་མིན་ནི་
རྩིས་པས་རྩིས་བསྐོར་ནས་ཐག་གཅོད་བྱེད། སྤྱིར་བཏང་ཉིན་གསུམ་རེར་ཉར་སྲོལ་
ཡོད། ངའི་སྒྱུག་པོའི་ཕུང་པོ་ནི་ཉིན་གཉིས་ལ་ཁྱིམ་དུ་ཉར་བ་དང༌། དེ་ཡང་ཕུང་པོ་
ཁྱིམ་དུ་ཉར་རྒྱུན་དེའི་རིང་ཉིན་མཚན་མེད་པར་ཕུང་པོ་དེ་སྲུང་དགོས་ཤིང་། དུས་
ཡུན་དེར་ཕྱག་གང་མང་འཚལ་བ་དང་མ་ཎི་གསོག་སྒྲུབ་བྱེད། དེའི་དོན་ནི་མི་ཞིག་
ཤི་རྗེས་ལྷ་ལྟར་བརྩིས་ནས་དེ་ལྟར་བརྩི་བཀུར་ཞུ་བས་རེད།
ཡང་ཕུང་པོ་དེ་མེ་ལ་ཞུགས་འབུལ་བྱེད་པ་དང་། སར་སྦ་བ། ཆུར་བསྐྱུར་བ།
ཡང་ན། བྱ་རྒོད་ལ་སྦྱིན་པ་བཅས་ལས་གང་ཞིག་བྱེད་དགོས་མིན་དེ་ཡང་རྩིས་
པས་རྩིས་བསྐོར་ནས་གཏན་འཁེལ་བྱེད་ཅིང༌། ཕུང་པོ་བྱ་གཏོར་བྱེད་པ་ནི་གཙང་
ཤོས་དང་ཡག་ཤོས་ལ་བརྩི་བ་ཡིན་རུང༌། ཙོང་ཁའི་ཡུལ་དུ་ཕལ་མོ་ཆེ་བས་ས་ལ་
དུར་སྦས་བྱེད་སྲོལ་ཤུགས་ཆེ། དེ་ཡང་ཕུང་པོའི་རྐང་པ་གཉིས་དཀྱིལ་ཀྲུང་གིས་
པད་མའི་ཚུལ་དུ་འཇོག ལག་གཉིས་སྨོན་ལམ་འདེབས་པའི་རྣམ་པར་འཇོག་པ་
བཅས་བྱེད། ཕུང་པོར་ཚད་འཇལ་གྱིས་པུར་སྒམ་བཟོས་ཏེ། ཕུང་པོའི་ཞལ་རས་
མཇལ་དར་གྱིས་བཏུམས་པ་དང༌། ཕུང་པོ་དེ་རས་དཀར་པོས་དཀྲིས་ནས་འཇོག
ངའི་སྒྱུག་པོ་ནི་དར་གོས་དཀར་པོའི་བོད་ཆས་ཤིག་གི་ནང་དྲིལ་ཞིང༌། ཕུང་པོའི་
ལྷན་དུ་དྲི་ཞིམ་མེ་ཏོག་དང་ཤུག་པའི་ཡལ་ག་བཅས་སྒམ་ནང་མཉམ་དུ་བླུགས་པ་
མ་གཏོགས་དངོས་པོ་གཞན་ཅི་ཡང་བཞག་མེད།

98
ཆུ་སྐྱེས་སྒྲོལ་མའི་བསྒྱུར་དེབ།
ཁྱིམ་གཞིས་ཚང་མར་རང་རང་གི་དུར་ས་རེ་ཡོད། དེར་བརྟེན། ངའི་སྒྱུག་པོ་
ཡང་ང་ཚོའི་དུར་ས་དེར་འཁྱེར་ནས་སྦས་ཤིང༌། སྐབས་དེར་ཁྱིམ་མཚེས་ཚང་མ་
ཕུང་པོ་ཕེབས་སྐྱེལ་ཞུ་རུ་སླེབས། དེ་ཡང་ཕུང་པོ་དང་པུར་སྒམ་ལ་མི་སུ་དང་སུས་
ལག་པ་འཆང་ཆོག་མིན་སོགས་རྩིས་མཁན་གྱི་ལམ་སྟོན་ལྟར་བྱེད། སྤུན་མཆེད་
སྐྱེས་པ་ཚང་མས་པུར་སྒམ་དེ་དཔུང་འདེགས་ཀྱིས་འཁྱེར། པུར་སྒམ་དེ་བཞིན་སྦ་
སར་མ་འབྱོར་བར་ལམ་བར་ནས་སར་འཇོག་པ་དང་ངལ་གསོ་བྱེད་པ་དེ་འདྲ་
བྱས་མི་ཆོག ངལ་གསོ་བ་དང་ཐང་ལ་བཞག་ན་གཤིན་པོའི་རྣམ་ཤེས་འཁྱར་ནས་
ཡང་བསྐྱར་སྐྱེ་བ་ཡག་པོ་ཞིག་ལེན་པར་བར་ཆད་ཆགས་འགྲོ་བའི་ཡིད་ཆེས་བྱེད་
སྟངས་ཤིག་གིས་དེ་ལྟར་བྱེད་པ་རེད།
སྤུན་མཆེད་བུད་མེད་ཚང་མ་ནང་དུ་སྡོད་པ་ལས་ཕུང་པོ་དུར་འཇུག་བྱེད་
སར་འགྲོ་སྲོལ་མེད། ངའི་སྒྱུག་མོ་ནི་སེམས་ཤིན་ཏུ་ནས་སྐྱོ་སྟེ་མང་པོ་ངུས་སོང་
བར། ཕྲུ་གུ་ཚང་མ་སེམས་གསོར་སླེབས། དེ་ལྟར་བདུན་ཕྲག་གསུམ་རིང་ང་ཚོ་
མི་གཞན་གྱི་སར་འགྲོ་བསྐྱོད་མི་ཆོག་ལ། རྟ་ལ་ཡང་ཞོན་མི་ཆོག དེ་བཞིན་གཤིན་
པོའི་ཅ་དངོས་ཉེར་སྤྱད་རིགས་གཞན་ལ་སྦྱིན་པར་གཏོང་དགོས་པ་ལས་ནང་དུ་
ཉར་སྲོལ་མེད།
གཞན་ཡང༌། བུད་མེད་ཚོས་སྐྲ་ལ་སྐྲ་རྒྱན་བཅིངས་མི་ཆོག་ལ། མི་ཤི་ནས
བདུན་གཅིག་མ་ཕྱིན་བར་དུ་སྐྲ་བཀྲུ་བའང་མི་ཆོག་པའི་ཁར། སྐྲ་ལ་བལ་སྐུད་
དཀར་པོ་ཞིག་བཅིངས་པ་དང༌། གྱོན་པ་རྙིང་རལ་གྱོན་པ་ལས་རྒྱན་ཆ་སོགས་

99རྒྱལ་ཡུམ་ཆེན་མོ།
འདོགས་སྲོལ་མེད། སྒྱུག་པོ་གྲོངས་སྐབས་དཔུང་པ་གཡས་པའི་སྤ་རས་ཀྱི་གོས་
ཆེན་ལེན་དགོས་པ་དང་སྒྱུག་མོ་གྲོངས་ན་དཔུང་པ་གཡོན་ངོས་ཀྱི་སྤ་རས་དེ་ལེན་
དགོས་ཤིང༌། ཕ་མ་གྲོངས་ན་རྒྱབ་ནས་མར་དཔྱངས་པའི་དཀྱིལ་གྱི་ཆ་ཤས་དེ་
ལེན་དགོས། མྱ་ངན་གྱི་དུས་ཡུན་མ་རྫོགས་བར་དུ་དེ་ལྟར་སྡོད་དགོས་ཤིང༌། ཁྱོ་
ག་གྲོངས་པ་ཡིན་ན། ལོ་གསུམ་གྱི་མྱ་ངན་དུས་ཡུན་མ་རྫོགས་བར་སྤ་རས་ཀྱི་
གཡས་གཡོན་ཟུར་གཉིས་ན་གོས་ཆེན་ལེབ་མོ་གཉིས་ཡོད་པ་དེ་ལེན་དགོས།
དེ་བཞིན་སྐྱེས་པ་ཚོས་ཀྱང་གྱོན་གོས་གསར་པ་གྱོན་མི་ཆོག གལ་སྲིད་ཕ་མ་
གྲོངས་པ་ཡིན་ན། སྲོལ་རྒྱུན་གྱི་ཞྭ་མོ་དེ་ཚོ་གྱོན་མི་ཆོག སྐྱེས་སྨན་དེ་ཚོ་དང་འདྲ་
བར་སྐྲའི་སླས་མ་བལ་སྐུད་དཀར་པོས་བཅིངས་པར་བྱེད། དེ་ལྟར་མྱ་ངན་གྱི་དུས་
ཡུན་བདུན་ཕྲག་གསུམ་དེ་རྫོགས་མཚམས་སྐྱེས་པ་དང་བུད་མེད་ཚང་མས་
ཡི་བལ་སྐུད་དེ་བླངས་ནས་མེར་སྲེག་གཏོང་བ་རེད། དེ་རྗེས་ཚོན་ཁྲ་ཅན་གྱི་སྐྲ་
ཆིངས་དེ་ཚོ་སྔར་བཞིན་འདོགས།
ངའི་སྒྱུག་པོ་གྲོངས་ནས་ལོ་གཉིས་ཀྱི་རྗེས་ལ་སྒྱུག་མོ་ཡང་གྲོངས། སྐབས་
དེར། ང་རང་ནི་ལོ་ཉི་ཤུ་དང་ཁོང་མོ་དགུང་ལོ་ལྔ་བཅུ་ང་བརྒྱད་ལ་སོན་ཙམ་རེད།
ངས་བསམས་ན། ཁོང་མོ་ནི་སྙིང་གི་ན་ཚ་ཞིག་གི་རྐྱེན་གྱིས་གྲོངས་པ་ཡིན་ཤས་
ཆེ། དེ་ཡང་ཁོང་མོའི་གཅུང་པོ་ལྟག་མཚེར་རིན་པོ་ཆེ་ཞིང་ལ་གཤེགས་མ་ཐག་
ཡིན་པས་རེད། གཞན་ཕྲུ་གུ་ཚོ་གྲོངས་སྐབས་མྱ་ངན་ཆོ་ག་བྱེད་པ་ནི་སྟབས་བདེ་
ཞིག་ཡིན། དེ་ནི་དགེ་འདུན་པ་སྨོན་ལམ་གསུང་འདོན་དུ་གདན་འདྲེན་པ་དང་རྩིས་

100
ཆུ་སྐྱེས་སྒྲོལ་མའི་བསྒྱུར་དེབ།
པས་རྩིས་བརྒྱབ་ནས་དུར་འཇུག་བྱེད་པ་ཙམ་རེད། ངའི་བུ་གསུམ་གྲོངས་པ་ལས་
གཅིག་ས་སྦས་བཏང་བ་དང་། གཞན་གཉིས་པོ་རི་མགོ་མཐོན་པོར་འཁྱེར་ནས་བྱ་
རྒོད་དང་རི་དྭགས་ལ་སྦྱིན་པ་བཏང༌། ངས་གཤིན་ལས་བྱེད་མཁན་སྟོབས་ལྡན་ལ་
ཁོང་ཚོ་ནི་འཇིག་རྟེན་འདིར་ཡོང་དུས་གཅེར་བུ་ཡིན་པས་གྱོན་གོས་རྣམས་ཕྱིར་
འཁྱེར་ཡོང་རོགས། ངས་དེ་རྣམས་རང་འཇགས་ཉར་ཚགས་བྱེད་འདོད་ཡོད་ཅེས་
བཤད་པ་ཡིན།
ང་ཚོས་མི་ཞིག་གྲོངས་པའི་རྗེས་མང་པོ་ངུས་ན་འདས་པོ་དེའི་འགྲོ་ལམ་ལ་
གནོད་པར་ཡིད་ཆེས་བྱེད། དེ་ཡང་ཤོད་སྲོལ་ཞིག་ལ། ཕ་མའི་མིག་ཆུ་ནི་འདས་
པོའི་ངོ་གདོང་ལ་སེར་བ་འབབ་པ་དང་འདྲ་བ་རེད་ཟེར། དེར་བརྟེན། ངས་ཕྲུ་གུ་ཚོ་
གྲོངས་སྐབས་སྡུག་རུས་ཀྱིས་མིག་ཆུ་མ་ཐོན་པ་བྱས་པ་ཡིན། རྒྱུ་མཚན་དེ་འདྲ་
ཞིག་གི་རྐྱེན་གྱིས་ང་རང་ལ་སྡུག་བསྔལ་གང་འདྲ་ཞིག་བྱུང་རུང་ཁྱོ་གར་མ་ངུ་ཞེས་
ཁ་བརྡ་བསླབ་བྱ་བྱེད་ཐུབ་ཀྱི་ཡོད།

101རྒྱལ་ཡུམ་ཆེན་མོ།
༡༣
ཕྲུ་གུ་བཙའ་བ།
ང་རང་ལོ་བཅུ་དགུར་སོན་སྐབས་ཕྲུ་གུ་ཐོག་མ་བུ་མོ་[སྐུའི་གཅེན་མོ་ཚེ་རིང་
སྒྲོལ་མ་]ཞིག་སྐྱེས། དེ་ཡང་ང་རང་ཞིང་པའི་བུ་མོ་ཞིག་ཡིན་པ་དང་ལས་ཀ་མང་པོ་
བྱེད་དགོས་པ་དེས་ཕྲུ་གུ་ཚང་མ་ལས་སླ་པོར་སྐྱེས་ཐུབ་པ་བྱུང་། ཕྲུ་གུ་ཚང་མ་
མངལ་དུ་སྦྲུམ་པའི་གནས་སྐབས་སུའང༌། ལས་ཀ་ནི་རྒྱུན་ལྡན་ལྟར་བྱེད་དགོས་པ་
མ་ཟད། ཕྲུ་གུ་བཙས་པའི་ཉིན་དེར་ཡང་ལས་ཀ་བྱེད་དགོས། ངས་རོ་བཅུད་ལྡན་
པའི་བཟའ་བཏུང་བསྟེན་པ་ཡིན་སྟབས་ན་ཟུག་མ་བྱུང་བ་མ་ཟད་མཁྲིས་ནད་ཀྱང་
ན་མ་བྱུང་།
སྐབས་དེའི་བུད་མེད་ཚོར་མཚོན་ན། སྐྱེ་གཡོག་རྒྱུག་མཁན་ནི་སོ་སོ་རང
ཉིད་ལས་གཞན་མེད། དེ་དུས་ཕྲུ་གུ་བཙའ་བར་སྨན་ཁང་ལ་འགྲོ་བ་དང་གཞན་
གྱིས་སྐྱེ་གཡོག་རྒྱུག་པ་སོགས་བྱེད་མཁན་མེད། ངའི་ཕྲུ་གུ་ཐོག་མ་དེ་སྐྱེས་དུས་

102 ཆུ་སྐྱེས་སྒྲོལ་མའི་བསྒྱུར་དེབ།
ལས་མི་ཞིག་རོགས་པར་འབྱོར་སོང་། དེ་ཡང་ཕྲུ་གུ་སྐྱེས་ཚར་ནས་དེའི་ངུ་སྒྲ་གོ་
ནས་འབྱོར་ཞིང་ལྟེ་ཐག་བཅད་དེ་བསྡམས། ངས་ཕྲུ་གུ་ཚང་མ་ཁྱིམ་དུ་མ་སྐྱེས་
པར་རྟ་རའི་ནང་སྐྱེས་པ་དང༌། ཕྲུ་གུ་ཚང་མའི་སྐྱེ་གཡོག་ང་རང་ཉིད་ལས་གཞན་
སུ་ཡང་རོགས་པ་མེད་པར་སྐྱེས་པ་ཡིན།
གཞན་ནི་དུས་སྐབས་དེར། ཕྲུ་གུ་འཁོར་བ་དེ་གསང་བ་དམ་པོ་བྱེད། བུད་
མེད་ཚོས་རང་ཉིད་ལ་ཕྲུ་གུ་བཙའ་རྒྱུ་ཡོད་སྐོར་རང་དགར་མི་སུ་ལའང་ཤོད་སྲོལ་
མེད། མི་ཚོས་ཕྲུ་གུའི་ངུ་སྐད་གོ་དུས་གཞི་ནས་ཕྲུ་གུ་བཙས་པ་ཧ་གོ་ཡི་ཡོད་པ་
རེད། སྐབས་དེར། ཕྲུ་གུ་སྐྱེས་པར་དམིགས་བསལ་གྱི་བྱེད་སྒོ་གང་ཡང་མེད་རུང་
གྲོང་པ་ཚོས་བཀྲ་ཤིས་བདེ་ལེགས་ཞུ་བ་དང༌། ཕྲུ་གུར་ལྭ་བ་དང་བག་ལེབ་སོགས་
ལེགས་སྐྱེས་སུ་སྤྲོད་པ་རེད། ཁོང་རྣམ་པས་ང་ལའང་འབྲས་མངར་མོའི་ནང་ཤིང་
ཏོག་སྐམ་པོ་བསྲེས་ཡོད་པ་དེ་འདྲ་གནང་བྱུང༌། ང་རང་གི་ཕྲུ་གུ་རེ་རེ་སྐྱེས་རིམ་
བཞིན་གྱི་ཟླ་ངོ་གཅིག་གི་རྗེས་དེར་ཁྱིམ་མི་ཚོས་ཕྲུ་གུ་བཙས་སྟོན་ལྟ་བུར་དགོང་
ཟས་གྲ་རྒྱས་པོ་ཞིག་ལ་རོལ། དུས་རྒྱུན་ང་ཚོའི་ཁྱིམ་ལ་རིམ་གྲོ་སྒྲུབ་པར་ཕེབས་
མཁན་བླ་མ་ཞིག”་ཡོད་པ་ཁོང་གིས་ངའི་བུ་མོར་ཚེ་རིང་སྒྲོལ་མ་ཞེས་པའི་མིང་དེ་
བཏགས་གནང་མཛད།
31བླ་མ་འདི་ནི་ཤར་རྫོང་རི་ཁྲོད་དུ་བཞུགས་པའི་བླ་མ་ཐུབ་བསྟན་ཞུ་བ་ཡིན་འདུག “ང་སྐྱེས་
ནས་ལོ་ཤས་ཀྱི་རྗེས་སུ་ངེད་ཚང་ལ་སླར་ཡང་བུ་ཞིག་སྐྱེས། ཡབ་ཆེན་གྱིས་དེ་མ་ཐག་དགོན་
པར་བསྐྱལ་རྒྱུའི་ཐག་བཅད། བུ་ཆུང་དེའི་མིང་ལ་ཐོག་མར་རིག་འཛིན་དོན་གྲུབ་ཟེར། མིང་དེ་
ཤར་རྫོང་རི་ཁྲོད་དུ་བཞུགས་པའི་བླ་མ་ཐུབ་བསྟན་གྱིས་བཏགས། ཁོང་ནི་ངེད་ཚང་གི་བྱིས་པ་

103རྒྱལ་ཡུམ་ཆེན་མོ།
ང་ལ་ཕྲུ་གུ་དང་པོ་དེ་སྐྱེས་པའི་རྗེས་ལ། སྒྱུག་མོས་བདུན་ཕྲག་གཅིག་རིང་ལ་
ངལ་གསོའི་གོ་སྐབས་གནང་བ་དང༌། ངའི་ཕྲུ་གུ་གཞན་ཚོ་སྐྱེས་དུས་ནི་མོ་རང་ཚེ་
ལས་འདས་ཟིན་ནས་ཁྱིམ་ལས་བྱེད་མཁན་མེད་སྟབས། ངས་ཉིན་གཅིག་གཉིས་
ཙམ་ལ་ངལ་གསོ་བརྒྱབ་རྗེས་ཕྲུ་གུ་སྒལ་པར་འཁུར་ནས་ཁྱིམ་ལས་བྱས་པ་ཡིན།
ང་ལ་ཕྲུ་གུ་བུ་མོ་ཞིག་སྐྱེས་པ་དེར་སྒྱུག་མོ་ཁོང་ཁྲོ་ལངས་པ་དང༌། ངའི་ཁྱོ་ག་
ང་ཁོང་ཁྲོ་བསྟན་འདུག ཕྲུ་གུ་ནི་ལག་པས་བཟོ་རྒྱུ་མེད་པར་ལས་དབང་གིས་
ཐག་བཅད་པ་ལྟར་རེད་ཅེས་སྒྱུག་མོར་སེམས་གསོ་བྱས་རུང་། ད་དུང་ཡང་
སེམས་ཕམ་བྱེད་ཀྱི་འདུག སྒྱུག་མོས་རང་ལ་ཚ་བོ་ཞིག་བྱུང་བ་ཡིན་ན། གཅིག་
བྱས་ན་དེ་ནི་རང་གི་སྤུན་མཆེད་སྐུ་གཤེགས་ལྟག་མཚེར་རིན་པོ་ཆེའི་སྤྲུལ་སྐུ་ཡིན་
སྲིད་པའི་རེ་བ་ཞིག་གིས་རེད་འདུག2
,ཚང་མར་མིང་འདོགས་མཁན་དེ་རེད།”ཞེས་རྒྱ་ལོ་དོན་གྲུབ་ཀྱི་ལོ་རྒྱུས། <<ཀ་ལིམ་པོང་གི་
ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས། ཤོག་ངོས་35ན་
གསལ། དེ་བཞིན། “ཤར་རྫོང་རི་ཁྲོད་ཀྱི་གནས་བརྟན་འདུལ་བ་འཛིན་པ་ཨ་ཁུ་ཐུབ་བསྟན་ཚང་
གིས་ངའི་གཅུང་པོར་ལྷ་མོ་དོན་གྲུབ་ཅེས་གསོལ” ཞེས་རྒྱ་ལོ་དོན་གྲུབ་ཀྱི་ལོ་རྒྱུས་<<ཀ་ལིམ་
པོང་གི་ཐུག་པ་ལས་བཟོ་བ>>བོད་འགྱུར་དེབ་ཀྱི་ཤོག་ངོས་40 ན་གསལ།
32 “སྟག་མཚེར་སྐུ་གོང་མ་དགོངས་པ་མྱ་ངན་ལས་འདས་ནས་ཡུན་རིང་མ་སོང་བའི་སྐབས་
ཏེ། སྤྱི་ལོ་1920 ལོར། ངའི་ཡུམ་ཆེན་ལ་གཅེན་མོ་ཚེ་རིང་སྒྲོལ་མ་འཁྲུངས། རྨོ་མོས་བྱིས་པ་
དང་པོ་དེ་བུ་ཞིག་ཡིན་ན་འོས་སྤྲུལ་གྱི་ཁོངས་སུ་བཅུག་སྟེ། ཚ་བོ་དེ་ཉིད་རང་གི་སྤུན་མཆེད་
བགྲེས་པ་སྟག་མཚེར་སྐུ་གོང་མའི་ཡང་སྤྲུལ་དུ་འགྱུར་བའི་རེ་བ་ཆེས་ཆེར་བྱས་ཀྱང༌། དེ་ལྟར་
མ་བྱུང་བས་བློ་ཕམ་གྱི་གནས་སུ་ལྷུང༌། གསར་དུ་སྐྱེས་པའི་བྱིས་པ་དེ་བུ་མོ་ཡིན་པ་ཤེས་རྗེས།

104 ཆུ་སྐྱེས་སྒྲོལ་མའི་བསྒྱུར་དེབ།
༡༤
སྤྲུལ་སྐུ་འཁྲུངས་པ།
སྐུ་འབུམ་དགོན་པའི་མཁན་པོ་ཡིན་པ་ལྟག་མཚེར་རིན་པོ་ཆེ་སྐུ་གཤེགས
རྗེས། སྐུ་འབུམ་དགོན་པའི་སྐུ་ཚབ་ཅིག་ཁོང་གི་ཡང་སྲིད་རྩད་གཅོད་ཆེད་༸གོང་
ས་རྒྱལ་དབང་སྐུ་ཕྲེང་བཅུ་གསུམ་པའི་སྐུ་མདུན་དུ་བཅར། ཁོང་རྣམས་ལྷ་སར་
འབྱོར་མཚམས་༸གོང་ས་མཆོག་ལ་ཐུགས་བརྟག་གནང་རོགས་ཞུས་པར། ད་ལྟ་
ཡང་སྲིད་འཁྲུངས་མེད་སྐོར་དང་། སང་ལོར་བསྐྱར་དུ་ལྷ་སར་ཕེབས་དགོས་སྐོར་
གྱི་བཀའ་སློབ་ལམ་སྟོན་གནང་།
རྨོ་མོ་སེམས་ཤིན་ཏུ་སྐྱོ་ནས་ཟས་ཀྱང་མ་ཟོས་པར་རྟག་ཏུ་ངུས་ནས་བསྡད། ཡུན་རིང་མ་སོང་
བར་ནད་ཀྱིས་བཟུང་སྟེ་ཚེ་ལས་འདས།”ཞེས་རྒྱ་ལོ་དོན་གྲུབ་ཀྱི་ལོ་རྒྱུས། <<ཀ་ལིམ་པོང་གི་
ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས། ཤོག་ངོས་21ན་
གསལ།

105རྒྱལ་ཡུམ་ཆེན་མོ།
ལོ་རྗེས་མ་དེར། ཡང་སྲིད་རྩད་གཅོད་གནང་མཁན་རྣམས་བསྐྱར་དུ་ལྷ་སར་
ཕེབས་སྐབས། ངའི་ཁྱོ་གའི་གཅུང་པོ་སྐུ་འབུམ་དགོན་པའི་ཕྱག་མཛོད་ཡིན་པ་
ངག་དབང་བྱང་ཆུབ་ལགས་ཀྱང་མཉམ་དུ་ཕེབས། སྐབས་དེར་ྋགོང་ས་མཆོག་
གིས་ཡང་སྲིད་དེ་སྐུ་འབུམ་ནང་ཚུད་ཀྱི་གཡས་གཡོན། ཤར་གྱི་ཕྱོགས། ཁྱི་དང་རྟ་
ནག་པོ་ཡོད་པའི་ཁྱིམ་ཚང་ཞིག་ཏུ་སྐུ་འཁྲུངས་ཡོད་སྐོར་གྱི་ལམ་སྟོན་ཕེབས་པ་
རེད། དེ་དུས་ང་ཚོའི་གྲོང་པ་ཞིག་ལ་བུ་ཞིག་བཙས་ཡོད་པ་དེ་ཡང་སྲིད་ཅིག་ཡིན་
པར་ཤོད་ཀྱི་ཡོད་རུང་། ྋགོང་ས་མཆོག་གིས་ལྟག་མཚེར་རིན་པོ་ཆེའི་ཡང་
རྩད་གཅོད་གནང་མཁན་ཚོར་དེའི་སྐོར་གསལ་བསྒྲགས་སམ་ཐག་གཅོད་གང་ཡང་
མ་གནང་བར། ལོ་རྗེས་མར་ལྷ་སར་ཡང་བསྐྱར་ཡོང་དགོས་སྐོར་གྱི་བཀའ་ཕེབས་
པ་རེད།
བཀའ་གནང་སྟངས་དེ་ངག་དབང་བྱང་ཆུབ་ལགས་ཀྱིས་གསན་རྗེས། ཁོང་
ཚོ་ད་ལྟའི་བར་ལྷ་སར་ཐེངས་གཉིས་ལ་འགྲུལ་བཞུད་བྱས་པ་དང༌། ད་དུང་ཡང་
བསྐྱར་ཐེངས་གཅིག་ཕེབས་དགོས་གསུང་པ་དེར་ཐུགས་ཤིན་ཏུ་ནས་སྐྱོ་སྟེ།
༸གོང་ས་མཆོག་ལ་ལམ་ཐག་ཧ་ཅང་རིང་བས་འགྲུལ་བཞུད་ཀྱི་དཀའ་ཚེགས་ཆེ་
སྐོར་སྙན་གསན་ཕུལ་འདུག་ཀྱང༌། ༸གོང་ས་མཆོག་གིས་ཁོང་རྣམ་པར་ད་ལྟ་
ཡང་སྲིད་ངོས་འཛིན་ཞུ་བའི་དུས་ལ་བབས་མེད་སྐོར་གྱི་བཀའ་སློབ་དང་། དེ་
བཞིན་དོན་དེར་ཐུགས་སྐྱོ་དགོས་དོན་མེད་པ་མ་ཟད། ལམ་ཐག་རིང་པོ་དེ་འདྲར་
འགྲུལ་བཞུད་ཀྱང་གནང་མི་དགོས་པར་ལྷ་ས་ནས་སྐུ་ཚབ་བཏང་འཐུས་ཆོག་པ་

106 ཆུ་སྐྱེས་སྒྲོལ་མའི་བསྒྱུར་དེབ།
དང༌། དེ་བཞིན་ཁོང་ཚོར་བླ་མའི་སྤྲུལ་སྐུ་ཚད་ལྡན་ཞིག་ཕེབས་ངེས་ཀྱི་བཀའ་ཡང་
སྩལ། ༸ གོང་ས་མཆོག་གིས་ཡང་སྲིད་སྐུ་འཁྲུངས་ཟིན་ཀྱང་ཐུགས་ཐག་བཅད་མ་
གནང་བ་དེར་ངག་དབང་བྱང་ཆུབ་ལགས་ཡ་མཚན་སྐྱེས་འདུག་ལ། ཁོང་རྣམས་
ལྷ་ས་ནས་ཕྱིར་མ་ལོག་སྔོན་མཆོད་ཐིགས་དང་བཅས་ཏེ་མཆོད་མཇལ་ལ་ཕེབས་
33པའི་སྐབས་དེར། བྱུག་མཁན་སུ་གང་མེད་པར་ངག་དབང་བྱང་ཆུབ་ལགས་ཀྱི་
གོས་ཆེན་སྟོད་འགག་གི་མདུན་དེར་མར་སྣུམ་འགོས་པ་དེ་ཡང་ཡ་མཚན་པོ་བྱུང་
འདུག་ཀྱང༌། ཁོང་གིས་རོགས་པ་ཚོར་དེ་ནི་ཧ་ཅང་གི་བཀྲ་ཤིས་པའི་རྟགས
མཚན་ཞིག་ཡིན་པས་བཀྲུ་མི་དགོས་གསུང་འདུག
ཁོང་རང་ལྟག་མཚེར་གྱི་ཉེ་འགྲམ་ལ་སླེབས་གྲབས་ཡོད་སྐབས། ལྟག་
མཚེར་ནས་དགེ་འདུན་པ་ཞིག་ཕེབས་བསུ་ལ་བཅར་བ་དེར་ཡང་སྲིད་དུ་ངེས་པའི་
བྱིས་པ་དེའི་སྐོར་ལ་བཀའ་འདྲི་གནང་བར། ཡང་སྲིད་དེ་སྐུ་ཚེ་མ་ཟིན་པའི་སྐོར་གྱི་
གནས་ཚུལ་གསན་པས། ད་གཟོད་གཞི་ནས་ཁོང་ནི་༸གོང་ས་མཆོག་གི་མཁྱེན་པ་
དང་ཡོན་ཏན་ལ་ཧ་ལས་པར་གྱུར། དེ་རྗེས་ཁོང་གིས་ང་ལ་ཕྲུ་གུ་སྐྱེས་ཡོད་མེད་
33 “འོས་སྤྲུལ་གྱི་མཚན་ཐོ་སྐོར་ཐེངས་གསུམ་པ་ཁྱེར་ནས་[བོད་ཤིང་གླང་སྤྱི་ལོ་1925ལོར་
ངའི་ཨ་ཁུ་ལྷ་སར་འབྱོར།ཐོག་མར་ཇོ་ཁང་དུ་ཕེབས་ནས་ཇོ་བོའི་དྲུང་དུ་མཆོད་མེ་ཕུལ། མཆོད་
ཀོང་མར་རིལ་ནས་ཨ་ཁུའི་གོས་ཆེན་གྱི་སྟོད་འགག་སྟེང་མར་ཁུ་མང་དུ་འཐོར། ཨ་ཁུས་དེ་ཉིད་
རྟེན་འབྲེལ་དུ་བརྩིས་ཏེ་དེ་མུར་བལྟེབས་ནས་ཕྱིར་སྐུ་འབུམ་དུ་འཁྱེར་རྒྱུའི་འདུན་པ་བཅངས།”
ཞེས་རྒྱ་ལོ་དོན་གྲུབ་ཀྱི་ལོ་རྒྱུས། <<ཀ་ལིམ་པོང་གི་ཐུག་པ་ལས་བཟོ་བ>>ཤེས་རབ་དར་རྒྱས་
ལགས་ཀྱིས་བོད་བསྒྱུར་བྱས། ཤོག་ངོས་22 ན་གསལ།

107རྒྱལ་ཡུམ་ཆེན་མོ།
ང་རྩད་གཅོད་གནང་སྟེ། ང་ལ་བུ་ཞིག་སྐྱེས་ཡོད་པ་མཁྱེན་འཕྲལ་ཐུགས་ཤིན་ཏུ་
ནས་མཉེས་པོ་བྱུང་སྟེ། ཁོང་གིས་ངའི་བུ་དེ་ནི་ལྟག་མཚེར་རིན་པོ་ཆེ་སྐུ་གོང་མའི་
ང་སྲིད་ཡིན་པའི་ངེས་པ་རྙེད་འདུག བུ་ནོར་བུ་སྐྱེས་དུས་ཀྱི་ལོ་རྟགས་ནི་ཁྱི་ཡིན་
པ་དང་། སྐབས་དེར་ང་རང་ནི་ལོ་ཉི་ཤུ་རྩ་གཅིག་ཡིན། སྐུ་འབུམ་ནས་ཡིན་པའི་བླ་
མ་ཞིག་གིས་ཁོང་ལ་སྐྱེས་མིང་བཀྲ་ཤིས་ཚེ་རིང་བཏགས་ཀྱང་རྗེས་ལ་རབ་ཏུ་བྱུང་
ནས་ཐུབ་བསྟན་ནོར་བུ་ཞེས་བཏགས་པ་རེད།
དེ་ནས་ལོ་རྗེས་མ་དེར། སྐུ་འབུམ་ནས་སྐུ་ཚབ་ཁག་ལྷ་སར་ྋ༸གོང་ས་
མཆོག་གི་མདུན་དུ་ཡང་བསྐྱར་ཐེངས་གཅིག་ལ་བཅར་བ་དང༌། ྋགོང་ས་མཆོག་
གིས། ངའི་བུ་བཀྲ་ཤིས་ཚེ་རིང་[ཐུབ་བསྟན་འཇིགས་མེད་ནོར་བུ་]ལྟག་མཚེར་
རིན་པོ་ཆེ་སྐུ་གོང་མའི་ཡང་སྲིད་དུ་ཐུགས་ཐག་བཅད་གནང་སྐོར་གསལ་འཁོད་
བཀའ་ཡིག་བཀའ་ཐམ་ཅན་དང་བཅས་སྐུ་ཚབ་རྣམ་པར་གནང་ནས་མངགས། དེ་
ཡང་སྐབས་དེར། ཁྱི་ལོར་སྐྱེས་པའི་ཕྲུ་གུ་བཅུ་དྲུག་འོས་ཐོའི་ཁོངས་ཡོད་ལ། དེ་
རྣམས་ལས་ཁ་ཤས་ནི་ངེད་ཚོའི་སྤུན་མཆེད་དུ་གཏོགས། ཡང་འགའ་རེ་ནི་གྲོགས་
པོ་ཡིན་པ་བཅས་ཚང་མ་ངོ་ཤེས་པ་རྐྱང་ཡིན་སྟབས། ཡང་སྲིད་ཀྱི་འོས་ཐོའི་
ཁོངས་ཡོད་པའི་བྱིས་པ་དག་གི་ནང་མི་རྣམས་ང་ཚོའི་ནང་ལ་གདན་འདྲེན་ཞུས་ཏེ།

108 ཆུ་སྐྱེས་སྒྲོལ་མའི་བསྒྱུར་དེབ།
རྒྱུན་སྲོལ་གཞིར་བཞག་བཀའ་ཡིག་གི་ཞལ་ཁ་ཕྱེས་ནས་ནང་དོན་གསལ་
བསྒྲགས་བྱས།34
དོན་དེར་ང་དང་ཁྱོ་ག་གཉིས་པོ་ཧ་ཅང་དགའ་སྤྲོ་ཆེན་པོ་བྱུང༌། དུས་མཚུངས་
ངེད་ཚོའི་བུ་རྒྱུད་ཞིག་ལྟག་མཚེར་རིན་པོ་ཆེའི་ཡང་སྲིད་དུ་བྱུང་ན་ཞེས་རེ་བ་ཆེན་
པོ་བྱས་ནས་འདས་སོང་བའི་སྒྱག་མོའི་ཞལ་རས་ཀྱང་ཡིད་ལ་ཝ་ལེར་འཆར་འོང་
བ་ཞིག་བྱུང༌། ད་ནི་ཁོང་མོའི་འདོད་དོན་ཡང་ཡོངས་སུ་མངོན་འགྱུར་བྱུང་སོང་སྙམ་
ནས་ཀྱང་དགའ་སྤྲོ་སྐྱེས། ངེད་གཉིས་ཕ་མ་ཡིན་རུང་བུ་ཁྲི་ཐོག་ལ་བཞག་ནས་
མཇལ་དར་འབུལ་དགོས། ང་ཚོས་བུ་དགོན་པར་གཏོང་རྒྱུའི་ཐག་གཅོད་བྱས་ཟིན་
ནའང་། ད་ཆ་ནི་རབ་བྱུང་བ་དཀྱུས་མ་ཞིག་གནང་རྒྱུའི་ཚབ་ལ་རིན་པོ་ཆེ་ཞིག་གི་
མཚན་གནས་འཛིན་མཁན་ཆགས་པ་ནི་ངེད་ཚོའི་ལས་སྐལ་ལེགས་པའི་དབང་
གིས་ཡིན་པར་བསམ་ནས་དགའ་བའི་མིག་ཆུ་ཐེངས་མང་ཤོར། དེ་ནི་ཁོང་དགུང་
ལོ་གཅིག་ལ་ཕེབས་ཙམ་གྱི་སྐབས་རེད། ངའི་པ་ལགས་གྲོངས་དུས་ང་རང་ལྟག་
34“༸གོང་ས་བཅུ་གསུམ་པ་ཆེན་པོས་འོས་སྤྲུལ་གྱི་མཚན་ཐོར་ཞིབ་གཟིགས་གནང་སྟེ་ཅི་ཡང་
མ་གསུངས་པར་ལམ་སྟོན་གྱི་བཀའ་ཡིག་ཁ་སྦྱར་མ་ཞིག་སྩལ་ཏེ། ཕྱིར་སྐུ་འབུམ་དུ་འབྱོར་
མཚམས་འོས་སྤྲུལ་ཚོའི་ཁྱིམ་མི་རྣམས་བསྡུས་ཏེ་མཁན་པོས་ཡིག་ཞལ་ཕྱེ་ནས་ལྗགས་ཀློག་ཞུ་
དགོས་པ་ལས་དེའི་གོང་དུ་སུས་ཀྱང་འབྱེད་མི་ཆོག་ཅེས་བཀའ་སྩལ། ཨ་ཁུ་སོགས་ཕྱིར་ཕ་
ཡུལ་དུ་འབྱོར། སྐུ་འབུམ་མཁན་པོས་འོས་སྤྲུལ་ཚོའི་ཁྱིམ་མི་རྣམས་དགོན་པར་བསྐོངས།
བཀའ་ཡིག་ཞལ་ཕྱེ། ཀུན་གྱིས་གོ་བར་བཀླགས།”ཞེས་རྒྱ་ལོ་དོན་གྲུབ་ཀྱི་ལོ་རྒྱུས་<<ཀ་ལིམ་
པོང་གི་ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་
22 ནས་23ན་གསལ།

109རྒྱལ་ཡུམ་ཆེན་མོ།
མཚེར་ལ་ཡོད། སྐབས་དེར་བུ་བློ་བཟང་བསམ་གཏན་མངལ་དུ་འཁོར་ཡོད། དེ་
ཡང་རྗེས་ལ་ཤེས་རྟོགས་བྱུང་བ་ལྟར་ན། པ་ལགས་ཁོང་གླིང་ག་ཞིག་གཏོང་བར་
ཕེབས་སྐབས། ཁོང་ལ་མི་དགའ་བའི་མི་ཚོས་དུག་ཕུལ་ནས་བཀྲོངས་འདུག དེ་
དུས་ང་རང་ལ་མངལ་འཁོར་ནས་ཡོད་སྟབས་ལམ་ཁ་སོགས་ནས་ཕྲུ་གུ་བཙའ་
བའི་ཉེན་ཁ་ཆེ་བའི་དབང་གིས་པ་ལགས་ཀྱི་རྗེས་འཇུག་སྒྲུབ་པར་འགྲོ་ཐུབ་མེད།
པ་ལགས་གྲོངས་ནས་ཉིན་ལྔའི་མཚམས་དེར་བུ་བཙས་པ་རེད། 35
35 “རྒྱལ་ཡུམ་ཆེན་མོར་སྤྱི་ལོ་1935 ལོར་༸གོང་ས་མཆོག་མ་འཁྲུངས་སྔོན་ལ་ཕྲུ་གུ་བཞི་
འཁྲུངས་པ་ནི། 1919 ལོར་འཁྲུངས་པ་ཚེ་རིང་སྒྲོལ་མ་དང་། 1922 ལོར་འཁྲུངས་པ་ཐུབ་
བསྟན་འཇིགས་མེད་ནོར་བུ། 1928 ལོར་འཁྲུངས་པ་རྒྱ་ལོ་དོན་གྲུབ། 1933 ལོར་འཁྲུངས་པ་
བློ་བཟང་བསམ་གཏན་བཅས་དང༌། དེ་ཚུན་གཉིས་ཏེ་1940 ལོར་འཁྲུངས་པ་རྗེ་བཙུན་པད་མ་
དང་། 1946 ལོར་འཁྲུངས་པ་བསྟན་འཛིན་ཆོས་རྒྱལ་བཅས་བདུན་ཡོད། ཁྱོན་བསྡོམས་ཕྲུ་གུ་
བཅུ་དྲུག་འཁྲུངས་འདུག་ཀྱང་གཞན་རྣམས་བྱིས་དུས་ནས་གཤེགས་འདུག” ཅེས་གོང་
མཚམས་སུ་དཀྱུས་མཆན་ལྟ་བུར་བཞག་འདུག་པ་འདིར་གཤམ་མཆན་དུ་བཀོད། མཛད་རྣམ་
དུ། “ཡབ་ཡུམ་གཉིས་ལ་སྲས་སྲོས་བཅུ་དྲུག་འཁྲུངས་ཀྱང་དགུ་ཆུང་དུས་ནས་འདས་གྲོངས་སུ་
གྱུར” ཞེས་གསལ། <<མཛད་རྣམ་རྒྱ་ཆེན་སྙིང་རྗེའི་རོལ་མཚོ>> གླེགས་བམ་གཉིས་པ། ནོར་
གླིང་བོད་ཀྱི་རིག་གཞུང་གཅེས་སྐྱོང་ཁང་། ཕྱི་ལོ་2009ཤོག་ངོས་392 ན་གསལ། དེ་བཞིན་
༸གོང་ས་མཆོག་གིས། “ངའི་ཁྱིམ་དེར་ནང་མི་མང་པོ་ཡོད། དེ་ཡང་། གཅེན་པོ་བཞི་དང་།
གཅེན་མོ་གཉིས་ཡོད། ངའི་སྐྱེད་མར་བུ་ཕྲུག་བཅུ་དྲུག་འཁྲུངས་ཀྱང་། དགུ་ཆུང་དུས་ནས་
གྲོངས་འདུག”ཅེས་གསུང་། ྋགོང་ས་མཆོག་གི་རང་རྣམ་<<ངོས་ཀྱི་ཡུལ་དང་ངོས་ཀྱི་མི་མང་
>>དཔར་ཐེངས་6 པ། བོད་གཞུང་ཤེས་རིག་དཔར་ཁང་། ཕྱི་ལོ་2004ཤོག་ངོས་11
གསལ། ཡང་། སྟག་མཚེར་རིན་པོ་ཆེའི་རྣམ་ཐར་ན། “རང་བཞིན་བཟང་ཞིང་དམ་པའི་ཆོས་ལ་
མོས་པ། དད་པ་དང་གཏོང་ཕོད་ཆེ་བ་སོགས་ཡ་རབས་བཟང་པོའི་སྤྱོད་པ་ཕུན་སུམ་ཚོགས་པའི་

110
ཆུ་སྐྱེས་སྒྲོལ་མའི་བསྒྱུར་དེབ།
༡༥
ཏཱ་ལའི་བླ་མ།
ང་ལ་བློ་བཟང་བསམ་གཏན་སྐྱེས་ནས་ལོ་གསུམ་གྱི་རྗེས་ལ་ལྷ་མོ་དོན་གྲུབ་
སྐྱེས་པ་དང༌། ཁོང་ནི་ྋགོང་ས་སྐྱབས་མགོན་ཏཱ་ལའི་བླ་མ་སྐུ་ཕྲེང་བཅུ་བཞི་པར་
ཡབ་ཡུམ་འདི་གཉིས་ལ། དང་པོར་སྲས་མོ་ཚེ་རིང་སྒྲོལ་མ། གཉིས་པ་སྟག་མཚེར་སྤྲུལ་སྐུ་ཐུབ་
བསྟན་འཇིགས་མེད་ནོར་བུ། དེ་ནས་སྲས་གཉིས་འཁྲུངས་པ་ཆུང་ངུ་ནས་གྲོངས། ལྔ་པ་རྒྱ་ལོ་
དོན་གྲུབ། དྲུག་པ་བློ་བཟང་བསམ་གཏན། བདུན་པ་༸ གོང་ས་རྒྱལ་དབང་རིན་པོ་ཆེ། དེ་ནས་
སྲས་མོ་གཉིས་འཁྲུངས་པ་ཆུང་ངུ་ནས་གཤེགས། དགུ་པ་སྲས་མོ་རྗེ་བཙུན་པདྨ། དེ་ནས་སྲས་
ཤིག་འཁྲུངས་པ་ཆུང་ངུ་ནས་གྲོངས། བཅུ་གཅིག་པ་བོད་ཀྱི་སྤྲུལ་སྐུ་རྣམ་གསུམ་དུ་གྲགས་པའི་
ཡ་གྱལ་མངའ་རིས་སྤྲུལ་སྐུ་བཅས་བསྡོམས་པས་སྲས་དང་སྲས་མོ་བཅུ་གཅིག་འཁྲུངས།”ཞེས་
གསལ། <<༸ གོང་ས་རྒྱལ་མཆོག་བཅུ་བཞི་བ་ཆེན་པོའི་སྐུའི་གཅེན་པོ་སྐུ་འབུམ་སྟག་མཚེར་
མཆོག་སྤྲུལ་ཐུབ་བསྟན་འཇིགས་མེད་ནོར་བུའི་ཐུན་མོང་མཛད་རིམ་བསྡུས་དོན་དཔྱོད་ལྡན་
ཡོངས་ལ་གཏམ་དུ་བྱ་བ་སྔོན་མེད་ལེགས་བཤད་ངེས་དོན་སྤྲིན་གྱི་ཕོ་ཉ>>མདོ་སྨད་པ་ཡོན་
ཏན་རྒྱ་མཚོས་བརྩམས་པ། མོན་གྷོ་འབྲས་བློ་གླིང་གཙུག་ལག་གཏེར་མཛོད་འཕྲུལ་སྤར་ཁང༌།
ཕྱི་ལོ་1989ཤོག་ངོས་62 ན་གསལ།

111རྒྱལ་ཡུམ་ཆེན་མོ།
ངོས་འཛིན་ཞུས། ལྷ་མོ་དོན་གྲུབ་མ་སྐྱེས་སྔོན་གྱི་ཟླ་བ་གཉིས་ཙམ་གོང་ངའི་ཁྱོ་ག་
ན་ནས་ཉལ་སར་ལྷུང་ཡོད་སྟབས། ཅི་སྟེ་ཁོང་གིས་མལ་ལས་ཡར་ལངས་ཐབས་
ལ་བརྩོན་ཀྱང་མགོ་ཡོམ་འཁོར་ནས་དྲན་མེད་དུ་འགྱུར་འགྲོ་ཞིང༌། ཁོང་ལ་དེ་ལྟའི་
གནས་ཚུལ་བྱུང་ཐེངས་རེར། ཕ་མ་འདས་པོ་གཉིས་ཀྱི་ཞལ་རས་ཡིད་ལ་འཆར་
བཞིན་འདུག་ཅེས་གསུང་། གཞན་ཡང༌། ཁོང་མཚན་ལ་གཉིད་ཁུག་མ་ཐུབ་པ་
དེས་ང་རང་ཡང་མཚན་གང་གཉིད་མ་ཁུག་པར་འདུག་དགོས་བྱུང༌། དེ་བཞིན་ང་
རང་ཉིན་མོར་ལས་ཀ་བྱེད་དུ་འགྲོ་དགོས་པར་བརྟེན་ཧ་ཅང་དཀའ་ཚེགས་ཆེན་པོ་
ཞིག་བྱུང༌།ཐོག་མར་ཁོང་གིས་ང་ལ་བསམ་ངན་བྱེད་ཀྱི་འདུག་སྙམ་པ་བྱུང་ཡང༌།
རྗེས་ལ་དེ་ལྟར་མིན་པའི་ངེས་པ་རྙེད། དེ་ནི་ཕྲུ་གུ་མ་སྐྱེས་པའི་སྔ་རོལ་གྱི་ལོ་
གསུམ་རིང་ཡ་མཚན་ཅན་གྱི་གནས་ཚུལ་རིམ་བསྟུད་བྱུང་བ་དེས་ཡིན།
དེ་ཡང་ངེད་ཚོའི་རྟ་རྣམས་རིམ་པས་སྨྱོས་པ་ལྟ་བུ་ཆགས། རྟ་རྣམས་ཆུ་ལྡུད་
པར་འཁྲིད་དུས་ནང་རྒྱུགས་འགྲན་པ་ལྟར་ཕྱིན་ནས་འགྲེ་ལོག་རྒྱག་པ། དེ་བཞིན་
རྩྭ་ཟ་ཆུ་འཐུང་མི་བྱེད་པ། རྟའི་མཇིང་པ་མཁྲེགས་པོ་ཆགས་ནས་མཐར་གོམ་པ་
རྒྱག་མི་ཐུབ་པར་འགྱུར་བ་སོགས་བྱུང་སྟེ། རྟ་བཅུ་གསུམ་ཡོད་པ་ཚང་མ་རིམ་
བཞིན་ཤི་བ་རེད། དུས་སྐབས་དེར། རྟ་ནི་ཁྱིམ་ཚང་གི་རྒྱུ་ནོར་ཡིན་པས། རྟ་བཅུ་
གསུམ་ཤི་གོད་བྱུང་བ་དེ་ནི་མི་ཚང་གི་ངོ་ཚ་དང་གྱོང་གུད་ཆེན་པོ་ཞིག་ཀྱང་རེད།
དེ་རྗེས་ལོ་ངོ་གསུམ་ལ་ཆར་པ་ཐིགས་པ་གཅིག་བབས་མེད་པའི་ཁར། སེར་བ་
བབས་ནས་སྟོན་ཐོག་ཚང་མ་འཕྲོ་བརླག་བཏང་བ་བཅས་ལུང་པར་མུ་གེ་བྱུང༌། མི་

112 ཆུ་སྐྱེས་སྒྲོལ་མའི་བསྒྱུར་དེབ།
ཚང་མ་ལྟོགས་ཤི་མ་ཐེབས་ཙམ་ལ་ཐུག ས་གནས་དེར་ཁྱིམ་ཚང་བཞི་བཅུ་ཞེ་ལྔ་
ཡོད་པ་ལས་བཅུ་གསུམ་མ་གཏོགས་གཞན་རྣམས་གནས་སྤོས་ནས་གཞན་ལ་
གྱར། ང་ཚོ་ནི་སྐུ་འབུམ་དགོན་པའི་གཉེར་ཚང་ནས་འབྲས་དང་སྲན་མ་སོགས་
ཟས་རིགས་གནང་བའི་བཀའ་དྲིན་ཉག་གཅིག་གིས་འཚོ་ཐུབ་ཙམ་བྱུང༌།
ལྷ་མོ་དོན་གྲུབ་ནི་ཞོགས་པ་ནམ་གསལ་ནས་ཉི་འོད་མ་འཕྲོས་སྔོན་ལ་སྐྱེས།
སྐབས་དེར་ངའི་ཁྱོ་ག་ཕལ་ཆེར་ནད་གཞི་ཅི་ཡང་བྱུང་མེད་པ་ལྟར་ཉལ་ས་ནས་
36
ཡར་ལངས་ཐུབ་པ་བྱུང་བ་དེ་ནི་ཧང་སངས་དགོས་པ་ཞིག་རེད།༦ ངས་ཁོང་ལ་བུ་
ཞིག་བཙས་སྐོར་ཞུས་པར། ཁོང་གིས་དེ་ནི་སྤྱིར་བཏང་གི་བུ་ཞིག་མིན་པས་རབ་
བྱུང་བ་བྱེད་དུ་འཇུག་རྒྱུ་ཡིན་ཞེས་གསུང༌། དེ་སྐབས་ནི། སྐུ་འབུམ་དགོན་པའི་བླ་
མ་ཆེ་ཤོས་རིན་པོ་ཆེ་’སྐུ་གཤེགས་པའི་རྗེས་ཡིན་སྟབས། ང་ཚོས་གསར་དུ
36 “ཡབ་ཆེན་ལ་ནད་ཕོག་སྟེ་ངའི་གཅུང་པོ་[ལྷ་མོ་དོན་གྲུབ]འཁྲུངས་སྐབས་ཀྱང་སྔར་བཞིན་
ཉལ་སར་ལུས་ཡོད། དེ་ནི་མཚོ་སྔོན་ཁུལ་གྱི་ལོ་ཐོ་ལྟར་ན་ཟླ་བ་༦ ཚེས་༦ དང༌། ཕྱི་ལུགས་
ཀྱི་དབང་དུ་བྱས་ན་སྤྱི་ལོ་1935 ཟླ་བ་7 ཚེས་6 རེད། ཟླ་དྲུག་པའི་ཚེ་དྲུག་ནི་ང་ཚོའི་ས་
གནས་སུ་ལོ་སྟར་འཚོགས་པའི་ཚོང་འདུས་ཀྱི་ཉིན་མོ་ཡིན་པས་གསལ་པོར་དྲན།” ཞེས་རྒྱ་ལོ་
དོན་གྲུབ་ཀྱི་ལོ་རྒྱུས་དེབ<<ཀ་ལིམ་པོང་གི་ཐུག་པ་ལས་བཟོ་བ>> ཤེས་རབ་དར་རྒྱས་ལགས་
ཀྱིས་བོད་བསྒྱུར་བྱས་པ། ཤོག་ངོས་37 ན་གསལ།
37 བླ་མ་ཆེ་ཤོས་རིན་པོ་ཆེ་ཞུ་བ་ནི། སྐུ་འབུམ་དགོན་པའི་བླ་མ་ཞིག་གི་མཚན་ཡིན་པ་ལས།
སྐུ་འབུམ་དགོན་པའི་བླ་མ་རྣམས་ལས་ཆེ་ཤོས་ཀྱི་དོན་མིན། ཆེ་ཤོས་རིན་པོ་ཆེ་སྐུ་ཕྲེང་རིམ་
བྱོན་ལ་ཨ་མདོ་ཁུལ་ནས་ཨ་ལགས་ཆེ་ཤོས་ཚང་ཞེས་ཞུ་བ་རེད་འདུགངེད་རང་དང་འདྲ་བར་

113རྒྱལ་ཡུམ་ཆེན་མོ།
སྐྱེས་པའི་བྱིས་པ་འདི་ཁོང་གི་སྤྲུལ་སྐུ་ཡིན་པའི་རེ་བ་བྱས་པ་རེད། གང་ལྟར། ལྷ་
མོ་དོན་གྲུབ་སྐྱེས་རྗེས་དབུལ་ཞིང་ཕོངས་པའི་ལོ་ཟླ་དེ་ཚོ་མཇུག་སྒྲིལ་ནས་སེམས་
ཅན་འཆི་གོད་ཀྱི་མཚམས་ཆད། ཆར་ཆུ་དུས་སུ་བབས། དེ་བཞིན་ཁྱད་མཚར་གྱི་
གནས་ཚུལ་དང་རྐྱེན་ངན་བྱུས་ཉེས་རྣམས་ཀྱང་ཞི་བར་གྱུར།
ལྷ་མོ་དོན་གྲུབ་ནི་ཆུང་དུས་ནས་ཕྲུ་གུ་གཞན་དང་མི་འདྲ་བར། ནང་དུ་གཅིག་
པོར་སྡོད་རྒྱུར་མཉེས་པོ་གནང་མཁན་ཞིག་ཡིན། ཁོང་གིས་རྟག་པར་ཁོང་རང་གི་
ཅ་དངོས་རྣམས་བསྡུ་གསོག་རྒྱག་གི་འདུག་པར། ངས་དེའི་རྒྱུ་མཚན་བཀའ་འདྲི་
ཞུས། དེའི་ལན་དུ་ལྷ་སར་འགྲོ་མཁན་ཡིན་གསུང་པ་མ་ཟད། ང་ཚོ་ཚང་མ་ཁོང་
དང་མཉམ་དུ་འཁྲིད་ཆོག་ཅེས་གསུང་མྱོང་། ང་ཚོ་གྲོགས་པོ་དང་སྤུན་མཆེད་ཚོའི་
ནང་ལ་འགྲོ་སྐབས། ཁོང་གིས་ང་མ་གཏོགས་མི་གཞན་གྱི་ཇ་ཕོར་ནས་གསོལ་ཇ་
ནམ་ཡང་བཞེས་ཀྱི་མེད། དེ་བཞིན་ང་མ་གཏོགས་གཞན་སུ་ལའང་ཁོང་གི་གཟིམ་
ཆས་ལ་ལག་པ་འཆང་དུ་མི་འཇུག་པ་དང་། དེ་རྣམས་ང་ཁོ་ནའི་འཁྲིས་ལ་བཞག་
གནང་གི་རེད། གལ་ཏེ། ཕྲུ་གུ་ཞིག་དང་རྩོད་གླེང་བྱུང་ཚེ། ཁོང་ནས་དབྱུག་པ་ཞིག་
ཕྱག་ཏུ་བཞེས་ནས་ཕར་ལ་རྡུང་ཐབས་མཛད་པ་དང༌། གཞན་ཡང༌། སྐུ་མགྲོན་སུ་
ཞིག་གིས་ཐ་མ་འཐེན་ཚེ་དེ་མ་ཉིད་སྐུ་རླུང་བཞེངས་འགྲོ་བ་ཞིག་རེད། ང་ཚོའི་
གྲོགས་པོ་ཚོས་ཁོང་དགུང་ལོ་ཆུང་ཆུང་དེ་འདྲ་ཡིན་རུང་རྒྱུ་མཚན་འདི་ཡིན་མེད་
དབུས་གཙང་ནས་ཡིན་པ་ཚོར་གསལ་བཤད་དམ་མཆན་ཞིག་མཁོ་བར་མཐོང་སྟེ་འགྲེལ་བཤད་
འདི་བྱས་པ་ཡིན་ལགས།

114
ཆུ་སྐྱེས་སྒྲོལ་མའི་བསྒྱུར་དེབ།
པར་ཁོང་མཇལ་བ་ན་ཞེད་སྣང་དང་འཚེར་སྣང་ཡོང་གི་འདུག་ཅེས་བརྗོད་ཀྱི་འདུག
མདོར་ན། གནས་ཚུལ་དེ་ཚང་མ་ཁོང་དགུང་ལོ་གཅིག་ལ་ཕེབས་ཙམ་དང་།
བཀའ་མོལ་ཡང་ཡག་པོ་གསུང་མི་ཐུབ་པའི་སྐབས་ཀྱི་གནས་ཚུལ་རེད།
ཉིན་ཞིག ཁོང་གིས་ང་ཚོར། ལྷ་ཡུལ་ནས་ཡོང་བ་ཡིན་ཞེས་གསུང་བྱུང་བས།
ང་རང་ལ་རྟགས་དང་མཚན་མ་ངོ་མཚར་ཅན་ཞིག་བྱུང་བ་དྲན་བྱུང༌། དེ་ཡང་ཁོང་
སྐྱེས་ལ་ཉེ་བའི་ཟླ་གཅིག་ཙམ་གྱི་སྔོན་ལ། ང་ལ་རྨི་ལམ་ཞིག་རྨིས་པའི་ནང༌།
གངས་སེང་དཀར་པོ་གཉིས་དང༌། གཡུ་འབྲུག་སྔོན་མོ་གཅིག་བཅས་ནམ་མཁར་
འཕུར་ཞིང་། དེ་གཉིས་ཀྱིས་ང་ལ་འཛུམ་སྟོན་པ་དང༌། བོད་ཀྱི་གུས་ལུགས་ལྟར་
ས་ཀྱི་ཐལ་མོ་དཔྲལ་བར་སྦྱར་ནས་འཚམས་འདྲི་གནང་བ་ཞིག་བྱུང༌།
རྗེས་ལ་ངས་ཤེས་རྟོགས་བྱུང་བ་ལྟར་ན། འབྲུག་དེ་ནི་༸ གོང་ས་མཆོག་དང༌།
གངས་སེང་དེ་གཉིས་ནི་སྲུང་མ་དམར་ནག་གཉིས་ཀྱིས་ྋགོང་ས་མཆོག་གི་ཡང་
སྲིད་ཕེབས་པར་བརྡ་སྟོན་གནང་བ་རེད་འདུག ” རྨི་ལམ་དེ་རྨིས་རྗེས་ངས་ཕྲུ་གུ་
38 རྨི་ལྟས་ཡ་མཚན་བྱུང་སྐོར་སྟག་མཚེར་རིན་པོ་ཆེའི་རྣམ་ཐར་ན། “སྲས་དང་སྲས་མོ་མང་དུ་
འཁྲུངས་པ་ལས་སྟག་མཚེར་སྤྲུལ་བའི་སྐུ་འདི་ཉིད་འཁྲུངས་པའི་སྐབས་ཡུམ་གྱི་མནལ་ལམ་དུ་
སྟག་ཞིག་གིས་སྐུའི་མངལ་ལ་སྡེར་མོ་ཤུགས་ཆེར་བཏབ་པ་ཞིག་མཚན་ལམ་བཏང་བས་
འཇིགས་རྔམ་གྱིས་གློ་བུར་དུ་མནལ་སད་པའི་མོད་ལ་སྙུན་ཟུག་ཅུང་ཟད་བྱུང་བ་དང་བཅས་སྐུ་
འཁྲུངས་ཚུལ་རྒྱལ་ཡུམ་གྱི་ཞལ་ནས་གསུངས་ཤིང་། རྒྱ་ལོ་དོན་གྲུབ་འཁྲུངས་དུས་ར་སྐོར་དུ་
སྦྲུལ་དཀར་པོ་ཆེན་པོ་ཞིག་འཁྱིལ་འདུག་པའི་མནལ་ལམ་དང༌། བློ་བཟང་བསམ་གཏན་འཁྲུངས་
དུས་མཆོད་རྟེན་དཀར་པོ་ཆེན་པོ་ཞིག་དྲི་མས་མ་གོས་པའི་མཚན་ལམ་དང་། ༸གོང་ས་མཆོག་
འཁྲུངས་དུས་སེང་གེ་དཀར་མོ་གཡུ་རལ་ཅན་ཆེས་ཆེར་ཆེ་བ་ཞིག་གཟིམ་ཁང་གི་ར་སྐོར་དུ་

115རྒྱལ་ཡུམ་ཆེན་མོ།
དེ་བླ་ཆེན་ཞིག་ཡིན་པ་ཤེས་པ་ལས་༸གོང་ས་ཏཱ་ལའི་བླ་མ་ཡིན་རྒྱུ་རེད་བསམ་པ་
སྐབས་དེར་རྨི་ལམ་དུའང་འཁོར་མ་མྱོང༌།
ཏཱ་ལའི་བླ་མའི་ཡང་སྲིད་༸གོང་ས་སྐུ་ཕྲེང་བཅུ་བཞི་པ་རྩད་འཚོལ་གནང་
མཁན་ཚོ་ལྟག་མཚེར་དུ་ཡོད་པའི་ངེད་ཚོའི་ཁྱིམ་དུ་འབྱོར། སྐབས་དེར། ལྷ་མོ་
དོན་གྲུབ་ནི་དགུང་ལོ་གཉིས་ལྷག་ཙམ་ལ་ཕེབས་ཡོད། དེ་དུས་རྩེ་དྲུང་བློ་བཟང་ཚེ་
དབང་3ལགས་དང་། སེ་ར་དགོན་པའི་ཀེའུ་ཚང་རིན་པོ་ཆེ་༠སོགས་ཕེབས་
ཤིང་། ཁོང་རྣམས་ཐེངས་དང་པོར་ཕེབས་དུས་ནི། ཟླ་བཅུ་གཅིག་པའམ་བཅུ་
གཉིས་པའི་ནང་ཁ་བ་བབས་ཡོད་པའི་ཉིན་ཞིག་ལ་ཡིན་ཞིང༌། དེ་ཡང་སྐབས་དེར་
ཁ་བ་ཧ་ཅང་མཐུག་པོ་ཞིག་བབས་ནས་ངེད་ཚོས་ཁ་བ་ཕྱགས་བཞིན་པའི་སྐབས་
ལ་རེད། ང་ཚོས་ཁོང་རྣམས་ངོ་མི་ཤེས་རུང་ལྷ་ས་ནས་ཡིན་པ་ཤེས་བྱུང་། འོན་
འཇིགས་རྔམ་གྱིས་བལྟས་འདུག་པ་ཞིག་མཚན་ལམ་བཏང་།” <<༸གོང་ས་རྒྱལ་མཆོག་བཅུ་
བཞི་བ་ཆེན་པོའི་སྐུའི་གཅེན་པོ་སྐུ་འབུམ་སྟག་མཚེར་མཆོག་སྤྲུལ་ཐུབ་བསྟན་འཇིགས་མེད་ནོར་
བུའི་ཐུན་མོང་མཛད་རིམ་བསྡུས་དོན་དཔྱོད་ལྡན་ཡོངས་ལ་གཏམ་དུ་བྱ་བ་སྔོན་མེད་ལེགས་
བཤད་ངེས་དོན་སྤྲིན་གྱི་ཕོ་ཉ>>མདོ་སྨད་པ་ཡོན་ཏན་རྒྱ་མཚོས་བརྩམས་པ། མོན་གྷོ་འབྲས་བློ་
གླིང་གཙུག་ལག་གཏེར་མཛོད་འཕྲུལ་སྤར་ཁང་། ཕྱི་ལོ་1989ཤོག་ངོས་62 དང་63 ན་
གསལ།
39 གཞུང་གི་སྐུ་ཚབ་ཡིན་སྐོར་དཀྱུས་མཆན་དུ་འདུག་པ་གཤམ་མཆན་དུ་བཀོད།
40 རྗེས་ལ་ཁོང་རྒྱ་མིས་མནར་སྤྱོད་བཏང་ནས་བཀྲོངས། ཞེས་དཀྱུས་མཆན་དུ་འདུག་པ་
གཤམ་མཆན་དུ་བཀོད།

116
ཆུ་སྐྱེས་སྒྲོལ་མའི་བསྒྱུར་དེབ།
ཀྱང༌། ཁོང་ཚོས་ཕེབས་དགོས་པའི་རྒྱུ་མཚན་གང་ཡང་འགྲེལ་བརྗོད་གནང་མ་
བྱུང༌།42
ཁོང་ཚོས་ལོ་གསུམ་རིང་ཙོང་ཁའི་ཡུལ་ནས་ཏཱ་ལའི་བླ་མ་སྐུ་ཕྲེང་བཅུ་
གསུམ་པ་ཆེན་པོའི་ཡང་སྲིད་རྩད་འཚོལ་གནང་ནས་བཞུགས་པས་ཙོང་ཁའི་ཡུལ་
སྐད་ཧ་ཅང་ཡག་པོ་མཁྱེན། གཞན་ཡང་ཁོང་རྣམ་པར་ས་གཞི་གངས་དཀར་གྱིས་
གཡོགས་པའི་ཞོགས་པ་ཞིག་ལ་༸རྒྱལ་བ་རིན་པོ་ཆེའི་ཡང་སྲིད་ངེས་རྙེད་ཡོང་
བའི་ལུང་བསྟན་བྱུང་འདུག ཡང་སྲིད་འཚོལ་མཁན་སྐུ་ཚབ་རྣམ་པ་ངེད་ཚོའི་སྒོ་
འགྲམ་ལ་ཕེབས་ཏེ་ཤར་རྫོང་རི་ཁྲོད་ལ་འགྲོ་རྩིས་ཡིན་ཡང༌། ལམ་ནོར་ཐེབས་པས་
ཞག་མ་གཅིག་གི་གནས་ཚང་གཡར་རོགས་གསུང་བྱུང་བས། ངས་གསོལ་ཇ་དང་
བཞེས་བག དེ་བཞིན་ཤ་སྐམ་པོ་བཅས་དྲངས་ནས་སྣེ་ལེན་ཞུས། ཕྱི་ཉིན་སྔ་མོར་
ངས་སྣེ་ལེན་གསོལ་ཚིགས་གཟབ་རྒྱས་ཞུས། ཨུ་ཚུགས་དང་བཅས་ཏེ་སེམས་
ཅན་གྱི་གཟན་ཆག་སོགས་ཀྱི་རིན་འབབ་གནང་སྟེ་ཐུགས་རྗེ་ཆེ་ཞེས་གསུང་ནས་
41ཡང་སྲིད་རྩད་འཚོལ་བ་རྣམས་འཁྲུངས་གཞིས་སུ་ཐོག་མར་འབྱོར་བའི་རྣམ་པ་ཇི་ལྟར་ཡོད་
པ་ནི། “དེ་སྐབས་ཡུམ་དང་། དགུང་གྲངས་གཉིས་ལྷག་ཙམ་དུ་སོན་པའི་ཆུང་སྲིད་སྐུ་རྐྱང་
བཞུགས་ཡོད་ཅིང༌། ཡུམ་གྱིས་འོ་ཇ་གསར་དུ་བཟོ་སྐབས་དེར། ཆུང་སྲིད་རིན་པོ་ཆེ་ཐབ་ཀྱི་
འཁྲིས་སུ་བཞེངས་བཞུགས་པ་ནས་ཁོང་ཚོར་ཡང་ཡང་གཟིགས་པ་དང་། ལྷག་པར་ཀེའུ་ཚང་
རིན་པོ་ཆེར་འཛུམ་ཞལ་ཕྱོགས་ཏེ་ཡུན་རིང་གཟིགས་བཞིན་བཞུགས། ཡུམ་གྱིས་སྔོན་ལ་རྩེ་དྲུང་
བློ་བཟང་ཚེ་དབང་དང་། དེ་ནས་ཐབ་ཚང་ནང་ཁོང་ཚོར་འོ་ཇ་འདྲེན་པ་གནང་།”ཞེས་གསལ།
མཛད་རྣམ་རྒྱ་ཆེན་སྙིང་རྗེའི་རོལ་མཚོ། གླེགས་བམ་གཉིས་པ། ནོར་གླིང་བོད་ཀྱི་རིག་གཞུང་
གཅེས་སྐྱོང་ཁང༌། ཕྱི་ལོ་2009ཤོག་ངོས་34ན་གསལ།

117རྒྱལ་ཡུམ་ཆེན་མོ།
ཕེབས། རྗེས་ལ་ང་ཚོས་ཁོང་རྣམས་ནི་༸རྒྱལ་བ་རིན་པོ་ཆེའི་ཡང་སྲིད་རྩད་གཅོད་
གནང་མཁན་གྱི་སྐུ་ཚབ་ཚོགས་པ་ཡིན་པ་ཤེས་ཀྱང་། ངེད་ཚོའི་ཁྱིམ་ལ་ཕེབས་
པའི་དགོས་པ་དམིགས་ཡུལ་གང་ཡིན་པ་ནི་བསམ་པའི་ཡུལ་ལའང་འཁོར་མ་
བྱུང༌།
བདུན་ཕྲག་གསུམ་གྱི་རྗེས་ལ་སྐུ་ཚབ་རྣམས་ཡང་སྐྱར་ངེད་ཚོའི་ཁྱིམ་དུ་
ཕེབས་སོང་། སྐབས་དེར། ཁོང་རྣམ་པ་ཙོང་ཁར་ཕེབས་མཁན་ཡིན་པས་ལམ་
རྒྱུས་སྟོན་རོགས་ཞེས་གསུངས་པས། ངའི་ཁྱོ་ག་ལམ་འཁྲིད་པ་གནང་ནས་ཕེབས།
དེ་བཞིན་བདུན་ཕྲག་གཉིས་ཀྱི་རྗེས་ལ་ངེད་ཚོའི་ཁྱིམ་ལ་ཕྱིར་ཕེབས་སོང་། དེ་ནི་ང་
ཚོའི་ཁྱིམ་ལ་ཕེབས་ཐེངས་གསུམ་པ་དེ་རེད། དེ་དུས་ཀེའུ་ཚང་རིན་པོ་ཆེས། ཅ་
ལག་མང་པོ་ཞིག་བསྣམས་ནས་ངེད་ཚོའི་ཁྱིམ་གྱི་ལྷས་རའི་ནང་ལྷ་མོ་དོན་གྲུབ་
རྩེད་མོ་རྩེད་ནས་ཡོད་ས་དེར་ཕེབས། རིན་པོ་ཆེ་ནས་དངོས་པོ་དེ་རྣམས་ཁུག་ཀྱོག་
ཅིག་ལ་བཞག་སོང་བ་དང༌། ང་ཚོའི་བུ་[ལྷ་མོ་དོན་གྲུབ་]ཕྱོགས་དེར་རྒྱུགས་ཕྱིན་
ནས། དངོས་པོ་གཅིག་ཡར་བླངས་ཏེ་ཕྱོགས་གཞན་དེར་བཞག་རྗེས་གཞན་གཅིག་
བླངས་ནས་རིན་པོ་ཆེའི་སྐུ་རྒྱབ་ལ་ཐུག་ཙམ་གཞུས་ཏེ། ཅ་ལག་དེ་ཁོང་རང་གི་
ཡིན། རིན་པོ་ཆེས་དེ་འཁྱེར་དོན་ཅི་ཡིན་ཞེས་བཀའ་འདྲི་ཞུས་སོང་བའི་སྐབས་
དེར། སྐུ་ཚབ་རྣམ་པའི་གཟིགས་སྟངས་རྦད་དེ་འགྱུར་སོང་། ཡིན་ནའང་། ངས་
ཁོང་ཚོས་གསུང་པའི་ལྷ་སའི་ཁ་སྐད་ཚིག་གཅིག་ཀྱང་ཧ་གོ་མ་བྱུང་།

118 ཆུ་སྐྱེས་སྒྲོལ་མའི་བསྒྱུར་དེབ།
དེ་རྗེས་ང་རང་ཚ་ཁྲིའི་སྒང་བསྡད་དེ་ཇ་འཐུང་བཞིན་པའི་སྐབས་ཀེའུ་ཚང་
རིན་པོ་ཆེ་དེར་ཕེབས་སོང་། ཁོང་གིས་ཙོང་ཁའི་སྐད་དང་རྒྱ་སྐད་གཉིས་ཀ་ཧ་ཅང་
ཡག་པོ་གསུང་མཁྱེན་པས་ཁོང་ལ་བཀའ་མོལ་ཞུ་བདེ་པོ་ཞིག་བྱུང༌། སྐབས་དེར་
ལྷ་མོ་དོན་གྲུབ་ཀྱིས་རིན་པོ་ཆེའི་ཟླ་གམ་འོག་ལ་ཕྱག་བརྐྱངས་ནས་ཁོང་གིས་
བཞེས་པའི་གོས་ཆེན་སྟོད་འགག་དེ་གཉིས་ལས་གཅིག་གི་སྣེ་མོ་འཐེན་གྱིན་ཡོད་
པའི་བཟོ་འདུག ངས་བུ་ལ། སྐུ་མགྲོན་གྱི་གྱོན་གོས་ནས་མ་འཐེན་ཞེས་གཤེ་གཤེ་
བཏང་བ་ཡིན། བུས་རིན་པོ་ཆེའི་གོས་ཆེན་སྟོད་འགག་འོག་ནས་ཕྲེང་བ་ཞིག་
འཐེན་ཡོང་ནས་འདི་ངའི་རེད་ཅེས་ཨུ་ཚུགས་ཀྱིས་བཤད། དེ་ལྟར་ཀེའུ་ཚང་རིན་
པོ་ཆེས་འཇམ་པོའི་ངང་ནས། དེ་རྙིང་པ་ཡིན་པས་ངས་ཁྱེད་རང་ལ་གསར་པ་ཞིག་
སྤྲད་ཆོག་ཅེས་གསུངས། འོན་ཀྱང༌། ལྷ་མོ་དོན་གྲུབ་ཀྱིས་ཕྲེང་བ་དེ་ལག་པའི
མཁྲིག་མར་དཀྲིས་ཚར་འདུག རྗེས་སུ་ངས་ཤེས་རྟོགས་བྱུང་བ་ལྟར་ན། ཕྲེང་བ་དེ་
༸གོང་ས་སྐུ་ཕྲེང་བཅུ་གསུམ་པ་ཆེན་པོས་ཀེའུ་ཚང་རིན་པོ་ཆེ་ལ་གནང་བ་ཞིག་
རེད་འདུག
ཕྱི་དྲོ་དེར། སྐུ་ཚབ་རྣམ་པས་ང་ཚོ་ཁོང་ཚོའི་བཞུགས་སར་བཀའ་བཀུག་
གནང་སོང་། དེ་ཡང་ཁོང་རྣམས་ནི་ཚ་ཁྲིའི་སྒང་ལ་བཞུགས་ཡོད་པ་དང་མདུན་
དེར་བྱེ་མ་ཀ་ར་ཕོར་པ་གང་དང༌། ཕྲེང་བ་གཉིས། ད་དུང་ཌ་མ་རུ་གཉིས་བཅས་
བཞག་གནང་འདུག ཁོང་ཚོས་བྱེ་མ་ཀ་རའི་ཕོར་པ་དེ་ངའི་བུ་ལ་གནང་སོང་བར་
བུ་ཡིས་དེ་ནས་རྐང་གཅིག་བླངས་ཏེ་ང་ལ་སྤྲད་རྗེས་ཁོང་ཚོའི་མཉམ་དུ་བསྡད་

119རྒྱལ་ཡུམ་ཆེན་མོ།
སོང་། ལྷ་མོ་དོན་གྲུབ་ནི་ཆུང་དུས་ནས་མི་སུ་ལ་ཡང་གདོང་གཏད་ནས་སྤོབས་པ་
ཆེན་པོས་སྐད་ཆ་བཤད་པ་ལས། མགོ་སྒུར་ཞིང་རྐང་པར་བལྟས་ནས་སྡོད་སྲོལ་
མེད་པ་དེར། མི་གཞན་དག་གིས། ངས་བུ་ཕྲུག་གཅེས་ལངས་སུ་བཏང་འདུག་ཟེར་
གྱི་ཡོད། དེ་རྗེས་བུས་༸རྒྱལ་བ་སྐུ་ཕྲེང་བཅུ་གསུམ་པའི་ཡིན་པའི་ཕྲེང་བ་གཅིག་
དང་ཌ་མ་རུ་གཅིག་བཞེས་ནས་དེ་གཉིས་དཀྲོལ་གནང་མཛད་སོང༌།
གཞན་ཡང༌། སྐུ་མགྲོན་རྣམ་པས་ང་དང་ཁྱོ་ག་གཉིས་ལ་གསོལ་ཇ་དང་རྟེན་
འབྲེལ་གྱི་མཇལ་དར་གནང་། ངས་ཁོང་ཚོར་སྣེ་ལེན་གཟབ་རྒྱས་ཞུས་པ་དེར།
ཁོང་ཚོས་ཨུ་ཚུགས་ཀྱིས་ཐུགས་རྗེ་ལེགས་འབུལ་གྱི་དངུལ་སྤྲད་གནང་སོང་ཡང་
ངས་བླངས་མེད། ཁོང་ཚོས་དེ་ནི་བཀྲ་ཤིས་པའི་རྟེན་འབྲེལ་མཚོན་ཆེད་ཡིན་པས་
ལེན་དགོས་ཞེས་གསུངས་བྱུང༌། དེ་བཞིན་ྋགོང་ས་སྐུ་ཕྲེང་བཅུ་གསུམ་པའི་ཡང་
སྲིད་ཙོང་ཁའི་གཡས་གཡོན་དུ་འཁྲུངས་ཡོད་པས་དེ་རྩད་གཅོད་གནང་མཁན་ཡིན་
སྐོར་ཡང་འགྲེལ་བརྗོད་གནང་བ་དང༌། དངོས་གནས་བྱས་ན། སྐབས་དེ་དུས་འོས་
སྤྲུལ་བཅུ་དྲུག་ཡོད་ཁོངས་ནས་ངའི་བུ་[རྒྱལ་དབང་བཅུ་གསུམ་པའི་]ཡང་སྲིད་དུ་
ངོས་འཛིན་ཐག་གཅོད་གནང་གྲུབ་ཡོད་པ་འདྲ། གང་ལྟར་ཕྱི་དྲོ་དེར། ལྷ་མོ་དོན
གྲུབ་ཆུ་ཚོད་གསུམ་ཙམ་རིང་ཁོང་ཚོ་དང་མཉམ་དུ་བཞུགས་པ་དང༌། རྗེས་ལ་ངས་
ཧ་གོ་གསལ་ལྟར་ན། སྐབས་དེར་ཁོང་ཚོས་བུ་ལ་ལྷ་སའི་ཁ་སྐད་ཀྱི་ལམ་ནས་
སྐད་ཆ་བཤད་པར་བུས་དེ་སྔ་ལྷ་སའི་ཁ་སྐད་ཚིག་གཅིག་གོ་མྱོང་མེད་རུང་དཀའ་
ཚེགས་གང་ཡང་མེད་པར་ལན་འདེབས་གནང་འདུག

120 ཆུ་སྐྱེས་སྒྲོལ་མའི་བསྒྱུར་དེབ།
ང་རང་ཁྱིམ་འཛིན་ཨ་མ་ཞིག་ཡིན་པའི་ངོས་ནས། ཀེའུ་ཚང་རིན་པོ་ཆེས་
ནང་དུ་བོས་ཏེ། གཅིག་བྱས་ན་ང་རང་གི་སྡོད་ཁྱིམ་འདི་བཞག་ནས་ལྷ་སར་འགྲོ་
དགོས་པ་རེད་ཅེས་གསུང་བྱུང་བས། ངས་ཁྱིམ་ཚང་ལ་ལྟ་རྟོག་བྱེད་མཁན་མེད་
པས་ང་རང་དེ་ལྟར་ཁྱིམ་ཚང་བཞག་ནས་འགྲོ་མི་ཐུབ་ཅེས་བཀའ་ལན་ཕུལ། ཁོང་
གིས། དེ་ལྟར་བཤད་མི་རུང་། དུས་ལ་བབས་ན་འགྲོ་དགོས་རེད་ཅེས་བསྐྱར་དུ་
གསུང་པས་མ་ཚད། ད་དུང་ཁྱིམ་ཚང་ལ་སེམས་ཁྲལ་བྱེད་དགོས་པ་མ་རེད།
དཀའ་ཚེགས་གང་ཡང་མེད་པར་མི་ཚེ་སྐྱེལ་ཆོག་གི་རེད་ཅེས་ནན་བཤད་
གནང་བྱུང༌། དེ་རྗེས་ཁོང་སྐབས་དེའི་[མཚོ་སྔོན་གྱི་]གཞུང་འཛིན་པ་མ་པུ་ཧྥང་ལ་
༸གོང་ས་ཏཱ་ལའི་བླ་མའི་འོས་སྤྲུལ་ཙོང་ཁར་སྐུ་འཁྲུངས་ཡོད་པ་དང་། ད་ཆ་ལྷ་
སར་གདན་འདྲེན་ཞུ་རྒྱུ་ཡིན་སྐོར་སོགས་འགྲེལ་བརྗོད་གནང་ཆེད་ཟི་ལིང་དུ་
ཕེབས།
ཞོགས་པ་སྔ་པོར་ཁོང་རྣམས་ཐོན་རྩིས་གནང་སྐབས། ལྷ་མོ་དོན་གྲུབ་ནི་ངུ་
བཞིན་དུ་ཀེའུ་ཚང་རིན་པོ་ཆེར་འཐམ་ནས་མཉམ་དུ་འཁྲིད་རོགས་ཞེས་ཞུ་བ་བྱས།
རིན་པོ་ཆེས་བུ་ལ། ཉིན་ཤས་རྗེས་ནས་བསྐྱར་དུ་ཁོང་ལེན་དུ་སླེབས་ཡོང་ཞེས
སེམས་གསོ་གཏོང་གནང་མཛད་སོང༌། དེ་ལྟར་བུས་མགོ་བོ་སྨད་ནས་བསྡད་པར་
རིན་པོ་ཆེས་དབུ་ཐུག་ཅིག་མཛད་ནས་ཕེབས་སོང༌།
མ་པུ་ཧྥང་ལ་ཐུགས་འཕྲད་ཚར་ནས་ངེད་ཚོའི་ནང་ལ་བསྐྱར་དུ་ཐེངས་གཅིག་
ཕེབས། སྐབས་དེར་གསུངས་རྒྱུར། ཏཱ་ལའི་བླ་མའི་ཡང་སྲིད་ཀྱི་འོས་སྤྲུལ་ཕྲུ་གུ་

121རྒྱལ་ཡུམ་ཆེན་མོ།
གསུམ་ཡོད་པ་ཚང་མ་ལྷ་སར་ཕེབས་དགོས་པ་དང་། དེ་བཞིན་ཡང་སྲིད་ནི་ཇོ་བོ་
རིན་པོ་ཆེའི་སྐུ་བརྙན་གྱི་མདུན་ནས་ངོས་འཛིན་ཞུ་རྒྱུ་ཡིན་པ་དང་། དེ་ཡང་འོས་
སྤྲུལ་ཚོའི་མིང་གསེར་བུམ་ནང་བླུགས་ནས་སུ་ཡིན་ངོས་འཛིན་དགོས་པ་རེད་
ཅེས་གསུང་བྱུང༌། དངོས་གནས་བྱས་ན། སྐབས་དེ་དུས་ནས་ངའི་བུ་ཡང་སྲིད་
ཡིན་པ་ཕལ་ཆེར་ཐག་བཅད་ཚར་འདུག འོན་ཀྱང་། ངས་ལྷ་སར་འགྲོ་མི་ཐུབ་པའི་
སྐོར་བསྐྱར་དུ་ཞུས་པ་ཡིན། དེར་བརྟེན། ཀེའུ་ཚང་རིན་པོ་ཆེས། ང་རང་ངེས་པར་
དུ་འགྲོ་དགོས་པ་དང༌། མ་ཟད་ཁོང་གིས་ངའི་བུ་༸གོང་ས་སྐུ་ཕྲེང་བཅུ་གསུམ་པ་
ཆེན་པོའི་ཡང་སྲིད་ཡིན་པར་ངེས་པ་རྙེད་ཟིན་རུང་དེ་སྐོར་ཕྱིར་བསྒྲགས་བྱེད་ཆོག་
གི་མ་རེད་ཅེས་བཀའ་བསྩལ་བྱུང༌།
ཉིན་བཞིའི་རྗེས། མ་པུ་ཧྥང་གི་སྐུ་ཚབ་བཞི་ངེད་ཚོའི་ནང་ལ་སླེབས་ནས་ནང་
མི་ཚང་མ་འདྲ་པར་བརྒྱབ། མ་པུ་ཧྥང་གི་བཀའ་བཞིན་སང་ཉིན་ཙོང་ཁ་ལ་ཐོན་ན་
འགྲིག་ཅེས་འགྲེལ་བརྗོད་བྱས་བྱུང༌། སྐབས་དེར། ང་ལ་མངལ་འཁོར་ནས་ཟླ་བ་
བརྒྱད་ཟིན་ཡོད་པས་ངས་འགྲོ་བསྐྱོད་བྱེད་མི་ཐུབ་ཚུལ་ཞུས་རུང༌། གལ་ཆེན་དོན་
ཆེན་ཡིན་པས་ཅི་ནས་ཀྱང་འགྲོ་དགོས་ཟེར། ད་དུང་འོས་སྤྲུལ་གཞན་བཅུ་དྲུག་
ཡོད་པ་དེ་དག་གི་ནང་མི་ཚང་མ་ཡང་དེར་འཛོམས་ཀྱི་ཡོད་རེད་ཅེས་གསུངས་
བྱུང༌།
རྟ་ལ་ཞོན་ནས་སོང་བས་ཙོང་ཁ་[ཟི་ལིང་]བར་ཆུ་ཚོད་བརྒྱད་འགོར་གྱི་ཡོད་
པ་དང་། ང་རང་ཆུ་ཚོད་གཅིག་ལྷག་ཙམ་ལ་སོང་རྗེས་ཡང་ཡང་ངལ་གསོ་རྒྱག་

122
ཆུ་སྐྱེས་སྒྲོལ་མའི་བསྒྱུར་དེབ།
དགོས་བྱུང་སྟབས་འགྲུལ་བཞུད་དེ་ཧ་ཅང་གི་དཀའ་ཚེགས་ཆེན་པོ་ཞིག་བྱུང༌། ང་
ཚོ་ཙོང་ཁར་འབྱོར་མཚམས་མགྲོན་ཁང་ཞིག་གི་ནང་ལ་བཞག་པ་དང་། ངའི་ཁྱོ་ག་
དང་ཁོང་གི་ཨ་ཁུ་ལགས་ནས་ངའི་བུ་མ་པུ་ཧྥང་གི་སྡོད་གནས་སུ་འཁྲིད། ཕྲུ་གུ་
ཚང་མ་དེར་རྐུབ་སྟེགས་སྒང་ལ་འདུག་ཏུ་བཅུག་པ་དང༌། སྐབས་དེར་ཕྲུ་གུ་ཁ་
ཤས་ཀྱིས་ཞེད་སྣང་དང་བཅས་ཕ་མའི་ལག་པ་སོགས་འཐེན་ཏེ་ངུས་པའང་བྱུང་
འདུག་ཀྱང་། ངའི་བུས་དེ་ལྟར་མ་བྱས་པར་ཡ་རབས་ཀྱི་ངང་ཁར་ཐུག་ཕྱིན་ནས་
རྐུག་སྟེབས་སྟོང་པ་ཞིག་གི་སྒང་ལ་བསྡད། དེར་ཕྲུ་གུ་ཚོར་ཀ་ར་སྤྲོད་དུས་ཀྱང་
མང་ཆེ་བས་སྤར་མོ་གང་རེ་བླངས་འདུག་ནའང༌། ངའི་བུས་ནི་རྐང་གཅིག་བླངས་
ནས་དེ་ལམ་སེང་ངའི་ཁྱོ་གའི་ཨ་ཁུ་ལགས་ལ་སྤྲད་འདུགདེ་བཞིན་མ་པུ་ཧྥང་གིས་
ལྷ་མོ་དོན་གྲུབ་ལ། སྐད་ཆ་བཤད་མཁན་གྱི་མི་ང་ངོ་ཤེས་ཀྱི་ཡོད་དམ་ཞེས་དྲིས་
འདུག་པར། ངའི་བུས་ངོ་ཚ་ཞེད་སྣང་ཅི་ཡང་མེད་པར་མ་པུ་ཧྥང་རེད་ཅེས་ལན་
འདེབས་མཛད་འདུག
མ་པུ་ཧྥང་གིས། གལ་སྲིད་འདིར་ཏཱ་ལའི་བླ་མ་ཡོད་པ་ཡིན་ན་ལྟག་མཚེར་
རིན་པོ་ཆེའི་གཅུང་པོ་འདི་རེད་ཅེས་བཤད་འདུག ཁོང་གིས་བུ་དེའི་མིག་ཆེན་པོ་
གཉིས་དང༌། གྲུང་ཤ་དོད་པའི་སྐད་ཆ་བཤད་སྟངས་བཅས་ཀྱི་མཛད་སྤྱོད་ནི་ཁོང་
རང་གི་ལོ་ཚད་ལས་བརྒལ་བ་ཞིག་རེད་ཅེས་ཀྱང་འགྲེལ་བརྗོད་བྱས་འདུག དེ་
ལྟར་ཁོང་གིས་འོས་སྤྲུལ་གཞན་ཚོའི་ནང་མི་རྣམས་ཕྱིར་སློག་ནས། ང་དང་ངའི་ཁྱོ་
ག་ཙོང་ཁ་ལ་ཉིན་འགའི་རིང་སྡོད་དགོས་ཚུལ་བཤད། ཉིན་ཉི་ཤུའི་རིང་མ་པུ་ཧྥང་

123རྒྱལ་ཡུམ་ཆེན་མོ།
གིས་ང་ཚོ་དང་ང་ཚོའི་རྟ་དྲེལ་སོགས་ལ་ལྟ་རྟོག་གནང་། དེ་ལྟར་ཉིན་བཅུ་བཞི་
ཕྱིན་པའི་ཉིན་དེར་ང་ལ་ཕྲུ་གུ་སྐྱེས་ཀྱང་དེ་མ་ཐག་གྲོངས་སོང་། ཉིན་རེ་བཞིན་མ་
པུ་ཧྥང་ནས་མི་ལ་ཟས་དང་རྟ་ལ་གཟན་ཆག དེ་བཞིན་ཉིན་རེའི་གྲོན་དངུལ་བཅས་
གནང་ནས་ཁོང་རང་ལ་གྲོགས་པོ་ཞིག་གི་འདུ་ཤེས་འཛིན་རོགས་ཞེས་གསུང་
བྱུང་། གཞན་ཡང་ཁོང་ནས་ང་ཚོ་ནི་མི་ཕལ་པ་ཞིག་མིན་ལ་དེ་བཞིན་ཁོང་གི་
བཙོན་པ་ཡང་མིན་པས་ལྷ་སར་ཐོན་དགོས་རེད་ཅེས་ཟེར། གནས་ཚུལ་དེ་ཐོས་
རྗེས་ང་ཚོ་ཧ་ཅང་དགའ་ནས་དགའ་སྐྱོ་འདྲེས་མའི་མིག་ཆུ་ཤོར། ང་རང་སྐྱོ་དགོས
དོན་ནི་ལོ་ངོ་སུམ་ཅུ་སོ་ལྔར་འཚོ་གནས་བྱས་པའི་ཕ་ས་ཕ་ཡུལ་དང་བྲལ་ནས་
འགྲོ་དགོས་པ་དང་། ངེས་གཏན་མེད་པའི་མ་འོངས་པར་བློ་དོགས་དང་རེ་འདུན་
ཞིག་གིས་ཙོང་ཁ་དང་བྲལ་དགོས་པ་དེ་རེད།
རྗེས་ལ་ངས་གོ་ཐོས་ལྟར་ན། མ་པུ་ཧྥང་གིས་ངའི་བུ་ལྷ་སར་གདན་འདྲེན་ཞུ་
རྒྱུར་དངུལ་སྤྲོད་དགོས་ལབ་པ་ལྟར་བོད་གཞུང་གིས་དངུལ་འབོར་ཆེན་ཞིག་
སྤྲད”པ་རེད་འདུག བོད་གཞུང་གིས་རྙོག་དྲ་གཉིས་པ་ཞིག་མི་བཟོ་བར་དམིགས་
42 “རྨ་སྤུ་ཧྥང་ནས་ང་བོད་དུ་གཏོང་རྒྱུའི་བཀའ་འཁྲོལ་མ་བྱས་གོང་བོད་གཞུང་གི་སྐུ་ཚབ་ཚོར་
རྡ་ཡང་སྟོང་ཕྲག་བརྒྱ་ཐམ་པ་དགོས་ཞེས་ལབ་པ་རེད། དེ་དངུལ་འབོར་གང་ཆེ་མ་ཟད། ཁོང་ལ་
དེ་འདྲ་བརྗོད་རྒྱུའི་ཐོབ་ཐང་གཏན་ནས་མེད་ཀྱང་བོད་གཞུང་སྐུ་ཚབ་ཚོ་ནས་དེ་དོན་དངུལ་འབབ་
སྤྲོད་དགོས་བྱུང་ཞིང༌། ཁོང་ནས་ད་དུང་དེའི་ཁར་སྟོང་ཕྲག་སུམ་བརྒྱ་དགོས་ཞེས་ལབ་པར། སྐུ་
ཚབ་ཚོ་ནས་ཡང་སྲིད་ངོ་མ་ཡིན་མིན་ད་ལྟ་གཏན་འཁེལ་ཡོད་པ་མིན་ཁར། བོད་ས་ཕྱོགས་
གཞན་ནས་ཀྱང་ཕྲུ་གུ་དེ་ལྟ་བུ་མང་པོ་ཡོང་གི་རེད་ཅེས་བརྗོད་པ་རེད། དེ་ནི་སྐུ་ཚབ་ཚོ་ནས་ང་
ཏཱ་ལའི་བླ་མའི་ཡང་སྲིད་ངོས་འཛིན་བྱ་རྒྱུ་གཏན་འཁེལ་ཡིན་པ་རྨ་སྤུ་ཧྥང་ནས་ཤེས་ཚེ་དངུལ་

124
ཆུ་སྐྱེས་སྒྲོལ་མའི་བསྐྱུར་དེབ།
ནས་སྤྲོད་རྐྱང་གནང་གཤིས། དངུལ་དགོས་སྐོར་བརྗོད་ཐེངས་རྗེས་མ་དེ་ནི་ལྷ་ས་
བརྒྱུད་ནས་མའེ་ཅ་ལ་གནས་སྐོར་བྱེད་པར་འགྲོ་མཁན་གྱི་ཁ་ཆེའི་ཚོང་པའི་ལག་
ནས་བརྗེ་གཡར་བྱས་པ་ཡིན་འདུག ཁོང་རྣམས་ནི་ང་ཚོ་ལྷ་སར་འགྲོ་བའི་ལམ་
བར་གྱི་ལམ་རོགས་ཀྱང་རེད། ངས་ཡང་སྐྱར་གོ་བ་ཞིག་ལ། མ་པུ་ཧྥང་དངུལ་
དེས་འདོད་བློ་མ་ཁེངས་པར་༸ གོང་ས་མཆོག་ལྷ་སར་བདེ་ཐང་ངང་འབྱོར་བའི་
གནས་ཚུལ་ཕྱིར་བསྒྲགས་མ་བྱས་བར་གཞུང་ཞབས་པ་ཞིག་མི་གཏར་འཇོག་
དགོས་ལབ་པ་ལྟར། ཡང་སྲིད་རྩད་གཅོད་གནང་མཁན་གྱི་སྐུ་ཚབ་ཚོས་བློ་བཟང་
ཚེ་དབང་ལགས་མི་གཏར་བཞག་པ་རེད། རྗེས་ལ་ཁོང་མ་པུ་ཧྥང་གི་དོ་དམ་འོག་
ནས་བྲོས་བྱོལ་གནང་སྟེ་ལྷ་སར་བདེ་འབྱོར་བྱུང་འདུག གནས་ཚུལ་དེ་ཚང་མ་
འབོར་སྤར་བ་དང༌། དུས་ཚོད་བགྱངས་རྒྱུའི་བཀག་འགོག་བྱས་ཏེ་དཀའ་རྙོག་ཡོང་དོགས་ཀྱིས་
འཇིགས་སྣང་བྱུང་བ་ཙམ་དུ་མ་ཟད། བོད་ལ་རྒྱ་ནག་གཞུང་གིས་དབང་ཆ་ཡོང་བའི་གོ་སྐབས་
ཀྱང་མི་འཚོལ་བའི་ངེས་པ་མེད་སྙམ་པའི་ཉེན་དྭོགས་བྱུང་བ་རེད།" <<ངོས་ཀྱི་ཡུལ་དང་ངོས་ཀྱི་
མི་མང༌།>> གོང་ས་སྐྱབས་མགོན་ཏཱ་ལའི་བླ་མས་མཛད། ཤོག་ངོས་23 ན་གསལ། “རྨ་པུ་
ཧྥང་ནས་སྐུའི་བླུ་ཡོན་ལྟ་བུར་སྔ་རྗེས་རྡ་ཡང་འབུམ་ཕྲག་བཞི་དགོས་ཚུལ་ཟེར་བ་ཡང་ཟིང་ཚོང་
ཁག་ལ་དངུལ་འགྲུལ་སྤྲད་དང་། སྤྲོད་རྒྱུ་བཅས་ཕྱི་ནང་ཐབས་ཤེས་རྣམ་པ་བཅོ་བརྒྱད་དང༌།
ཡང་སྲིད་གདན་འདྲེན་ཞུ་མིའི་ཁོངས་ནས་རྩེ་དྲུང་བློ་བཟང་ཚེ་དབང་ཡང་སྔ་འཕྲོས་མི་གཏར་མི་
བཞག་མཐུ་མེད་བྱུང༌།” <<བོད་ཀྱི་སྲིད་དོན་རྒྱལ་རབས།>>ཞྭ་སྒབ་པ་དབང་ཕྱུག་བདེ་ལྡན་
གྱིས་བརྩམས། གླེགས་བམ་གཉིས་པ། ཤོག་ངོས་361ན་གསལ།

125རྒྱལ་ཡུམ་ཆེན་མོ།
ཀེའུ་ཚང་3རིན་པོ་ཆེ་ཡིས་ང་ལ་གསུང་བྱུང་བས། ང་དང་ཁྱོ་ག་གཉིས་ནས་ཁོང་
ལ་མ་པུ་ཧྥང་ལ་དྲང་གཏམ་གསུངས་པ་དེ་ནོར་བ་དང་། དེ་ལྟར་མིན་པར་ང་ཚོ་
གནས་སྐོར་ལ་འགྲོ་མཁན་ཡིན་ཁུལ་བྱས་ན་རྙོག་དྲ་དེ་ཚོ་ཡོང་གི་མ་རེད་ཅེས་
ཞུས་མྱོང་། རིན་པོ་ཆེ་ཡིས་ནོར་འཁྲུལ་ངོས་ལེན་གནང་རུང༌། ཁོང་གིས་དྲང་པོར་
བཤད་པ་དེས་ཕན་རླབས་ཆེ་བ་ལས་དེ་མིན་འགྲུལ་བཞུད་ལ་འགོག་རྐྱེན་ཡོང་
སྲིད་པ་རེད་ཅེས་གསུང་བྱུང༌།
མ་པུ་ཧྥང་ནི་ངའི་པ་ལགས་ཀྱི་བུ་སྤུན་གཉིས་དང་གྲོགས་པོ་ཡིན་པས་ངས་
ཁོང་ཆུང་བྱིས་པའི་དུས་ནས་ངོ་ཤེས་ཀྱི་ཡོད། ཁོང་གི་གཞུང་ཞབས་པའི་གོ་གནས་
དེ་ཡང་ཁོང་རང་གི་པ་ལགས་བརྒྱུད་ནས་རག་པ་ཞིག་དང་། དེ་ཡང་དུས་དེར་རྒྱ་
ནག་ནང་གསར་བརྗེའི་གྱེན་ལངས་བྱེད་པའི་སྐབས་ཡིན་པས་གོ་མིན་ཏང་དང་
དམར་ཤོག་བར་དམག་འཁྲུག་ལངས་པའི་དུས་སྐབས་རེད། དམར་ཤོག་ཚོགས་
པས་རྒྱ་ནག་ལ་དབང་བསྒྱུར་བྱས་རྗེས་ཙོང་ཁ་ནི་ཁོང་ཚོའི་དབང་བསྒྱུར་འོག་ཤོར།
43ཀེའུ་ཚང་སྤྲུལ་སྐུ་འཕྲེང་བཞི་པ་ཡེ་ཤེས་སྨོན་ལམ་རིན་པོ་ཆེ་ཡིན། ལྷ་སར་ཤོད་དྲུང་ཚ་གུར་
ཤར་པའི་རིགས་མྱུག་ཏུ་འཁྲུངས། ཀེའུ་ཚང་སྤྲུལ་སྐུར་ངོས་འཛིན་ཞུས་ནས་སེར་བྱེས་གྲྭ་ཚང་
དུ་ཆོས་ཞུགས་གནང༌། གཞུང་ཆེན་བཀའ་པོད་ལྔ་སོགས་ལ་གསན་སྦྱོང་ཕུལ་དུ་ཕྱིན་པ་གནང༌།
ྋགོང་ས་སྐུ་འཕྲེང་བཅུ་གསུམ་པ་ཆེན་པོའི་མཚན་ཞབས་ཡིན། མདོ་སྨད་ཁུལ་དུ་ཡང་སྲིད་རྩད་
འཚོལ་དུ་ཕེབས་མཁན་དག་གི་ལོ་རྒྱུས་མདོར་གསལ་རེ་<<མཛད་རྣམ་རྒྱ་ཆེན་སྙིང་རྗེའི་རོལ་
མཚོ>>གླེབས་བམ་གཉིས་པར་གསལ་འཁོད་འདུག་ན། དོན་གཉེར་ཅན་ཚོས་དེར་གཟིགས་
པར་ཞུ།

126
ཆུ་སྐྱེས་སྒྲོལ་མའི་བསྒྱུར་དེབ།
ངས་གོ་བ་ལྟར་ན། མ་པུ་ཧྥང་ནི་ཨ་རབ་ལ་བྲོས་བྱོལ་བྱས་ནས་དེར་དགེ་རྒན་གྱི་
44
ལས་ཀ་བྱེད་བཞིན་འདུག་ཟེར།4
གང་ལྟར་ཡང་མཐའ་མ་དེར། མ་པུ་ཧྥང་གིས་ངེད་ཚོར། སྐུ་འབུམ་ལ་ལྷ་སར་
བསྐྱོད་པའི་ལམ་ཆས་དང་བཅས་གྲ་སྒྲིག་བྱས་ཡོད་པས་དེར་བསྐྱོད་ན་འགྲིག་ལབ་
44མཱ་པུ་ཧྥང་ནི། ཕྱི་ལོ་1903 ལོར་སྐྱེས་ཤིང་ཕྱི་ལོ་1975 ལོར་འདས། རྒྱ་ནག་གི་ནུབ་བྱང་
ཁུལ་དུ་གནས་སྡོད་ཁ་ཆེ་བ་ཚོས་མན་ཇུར་ངོ་རྒོལ་བྱས་ཤིང་། རིམ་པས་དྲག་པོའི་དམག་གི་
དཔུང་སྡེ་བཙུགས་ནས་འཐབ་རྒོལ་བྱས་ཀྱང་རྗེས་ལ་ཕམ་ཉེས་བྱུང་སྟེ། 1885 ལོར་སྐབས་དེའི་
ཁ་ཆེའི་དམག་དཔོན་ཡིན་པ་མཱ་པུའུ་ཧྥང་གི་མེས་པོ་མཱ་ཧེ་ཡན་གྱིས་མགོ་འདོགས་བྱས་པའི་
གཟིགས་གཟོས་སུ་དཔོན་གནས་ཐོབ། དེ་ཕྱི་ལོ་1900 ལོར་འདས་རྗེས། སྐབས་དེའི་པེ་དབྱང་
སྲིད་གཞུང་གིས་ཁོའི་བུ་མ་ཆིས་ཟེར་བ་ཟི་ལིང་གི་དམག་དཔོན་དུ་བསྐོས། ཁོས་དྲག་པོའི་
དམག་ལ་བརྟེན་ནས་མཚོ་སྔོན་གྱིས་གཙོས་པའི་མདོ་སྨད་ཁུལ་ལ་བཙན་དབང་བསྒྱུར། གོ་མིན་
སྲིད་གཞུང་དང་མཉམ་འབྲེལ་གྱིས་མཚོ་སྔོན་ཞིང་ཆེན་ཟེར་བ་བཙུགས། དེ་འདས་པའི་ཚབ་ཏུ་
དེའི་གཅུང་མ་ལིན་གྱིས་དབང་ཆ་བཟུང་། 1937 ལོར་ཅང་ཅེ་ཧྲིས་རྒྱབ་སྐྱོར་འོག་མ་པུའུ་ཧྥང་
གིས་དབང་ཆ་བཟུང༌། ཕྱི་ལོ་1949 ལོའི་ཟླ་9 ཚེས་5ཉིན་རྒྱ་ནག་གུང་ཁྲན་ཏང་གིས་ཟི་ལིང་
བཙན་བཟུང་བྱས། མཱ་པུ་ཧྥང་གིས་བཟའ་མི་བུ་ཕྲུག་རྣམས་དང༌། གསེར་དངུལ་སོགས་ནོམ་
པའི་རིགས་དང་དངུལ་སྒོར་འབུམ་ཕྲག་མང་པོ་མཉམ་འཁྱེར་གྱིས་གནམ་གྲུར་བསྡད་དེ་རྒྱ་ནག་
ཀོང་ཀྲོའུ་བརྒྱུད་ཧོང་ཀོང་དང༌། དེ་ནས་ཨེ་ཇེབ་རྒྱལ་ཁབ་ཏུ་བྲོས་བྱོལ་བྱས། ཕྱི་ལོ་༡༩༥༧
ལོར་ཨེ་ཇེབ་རྒྱལ་ཁབ་ནས་སོ་ཌི་ཨ་རབ་བྷི་ཡ་Saudi Arabia རྒྱལ་ཁབ་ཏུ་གནས་སྤོས་
གཏན་སྡོད་བྱས། ཕྱི་ལོ་༡༩༥༧ ལོར་ཅང་ཅེ་ཧྲིས་སོ་ཌི་ཨ་རབ་ཏུ་གནས་སྡོད་གོ་མིན་སྲིད་
གཞུང་གི་གཞུང་ཚབ་ཏུ་བསྐོས། ཡིན་ནའང་། མ་པུ་ཧྥང་གིས་རང་གི་ཚ་མོ་ཞིག་ཆུང་མར་
བསྟེན་པའི་རྐྱེན་གྱིས་ཅང་ཇེ་ཧྲིས་གཞུང་ཚབ་ཀྱི་གོ་གནས་ཕྱིར་བསྡུ་བྱས། ཕྱི་ལོ་༡༩༧༥ ལོར་
དེར་ཚེ་ལས་འདས།

127རྒྱལ་ཡུམ་ཆེན་མོ།
བྱུང༌། ཁོང་གིས་ང་ཚོ་ལ་རྟ་བཞི་དང་གུར་བཅས་ལག་རྟགས་སུ་སྤྲད། གལ་སྲིད།
དཀའ་ངལ་སོགས་བྱུང་ན་ངེས་པར་དུ་ཁོང་ལ་ལབ་དགོས་ཚུལ་ཡང་བཤད་བྱུང༌།
ང་རང་ནི་མངལ་མཇུག་སོས་གྲུབ་ཙམ་ཡིན་པ་དང་། སྲོལ་རྒྱུན་ལ་ཞེན་པ་མཐུག་
པའི་ཞིང་པའི་སྤྱི་ཚོགས་ཀྱི་ལྟ་སྟངས་ལ། བུད་མེད་ལ་ཕྲུ་གུ་བཙས་རྗེས་ཟླ་གཅིག
མ་འགོར་གོང་ཕྱི་ལ་བསྐྱོད་མི་ཆོག་པ་ཤོད་སྲོལ་ཡོད་ཀྱང༌། སྐུ་འབུམ་ལ་བཞུགས་
ཡོད་པ་ངའི་བཟའ་ཟླའི་བུ་སྤུན་གྱིས་དེ་དམིགས་བསལ་གྱི་དོན་དག་ཡིན་པས་
གནང་བ་ཞུས་པས་འཐུས་པ་དང་། དེ་སྤྱི་ཚོགས་ཀྱི་སྒྲིག་གཞི་དང་ལམ་ལུགས་
སྲོལ་ལ་གཏོར་བརླག་གང་ཡང་ཆགས་ཀྱི་མ་རེད་ཅེས་ཀྱང་གསུང་བྱུང༌།
ངའི་བུ་མོ་སྐྱེས་ནས་ཉིན་དྲུག་གི་རྗེས་སུ། ང་ཚོ་སྐུ་འབུམ་ལ་ཕྱིན་ནས་དེར་
བདུན་ཕྲག་གསུམ་རིང་བསྡད།༦ དུས་ཡུན་དེའི་རིང༌། ཉིན་ལྟར་ནང་མི་ཚོའི
འགྲུལ་བཞུད་ཀྱི་གྱོན་གོས་བཟོས་པ་དང༌། གཞན་ཡང་དགོན་པའི་ནང་ལམ་ཆས་
སོགས་གྲ་སྒྲིག་གི་བྲེལ་ཟིང་ཆེན་པོ་བྱུང་། དེ་ནས་ང་དང་ཁྱོ་ག་གཉིས་ཞིང་ལས་
45ཁོང་མོ་ནི་སྐྱེས་མ་ཐག་ནས་གྲོངས། ཞེས་དཀྱུས་མཆན་དུ་འདུག་པ་འདིར་གཤམ་མཆན་དུ་
བཀོད།
46 “མ་པུ་ཧྥང་གིས་ཡབ་ཡུམ་གཉིས་དང་གཅུང་པོ་བཅས་ཕྱིར་ལྟག་མཚེར་དང་ཁྱིམ་དུ་ལོག་
མ་བཅུག་ཀྱང་སྐུ་འབུམ་དགོན་པར་སྤོས་ནས་བཞུགས་ཆོག་པའི་མཆོག་མཆན་སྤྲད། ཁོང་
རྣམས་སྐུ་འབུམ་དུ་འབྱོར་མ་ཐག་ཡབ་ཆེན་གང་མྱུར་གྱིས་ཁྱིམ་དུ་ཡོང་སྟེ་ང་ཡང་སྐུ་འབུམ་དུ་
ཁྲིད།” ཅེས་རྒྱ་ལོ་དོན་གྲུབ་ཀྱི་ལོ་རྒྱུས་<< ཀ་ལིམ་པོང་གི་ཐུག་པ་ལས་བཟོ་བ>>ཤེས་རབ་དར་
རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་49 ན་གསལ།

128 ཆུ་སྐྱེས་སྒྲོལ་མའི་བསྒྱུར་དེབ།
སོགས་ཀྱི་ལས་ཀའི་ཐག་གཅོད་ཆེད་ལྟག་མཚེར་ལ་ཐེངས་གཅིག་ཕྱིན། དེ་བཞིན་
ལྷ་སར་འགྲོ་བའི་ལམ་བར་ལ་རྩི་ཤིང་སོགས་མེད་པར་མི་མེད་ལུང་སྟོང་མང་པོ་
བརྒྱུད་དགོས་སྟབས། རྟ་དང་ཁལ་མའི་རིགས་ལ་རྩྭ་དང་གཟན་ཆག་སོགས་གྲ་
སྒྲིག་བྱས། ངས་ཙོང་ཁའི་ཇ་དང༌། ཆང༌། སྐྱུར་ཁུའི་རིགས། ཤིང་ཏོག་སྐམ་པོ་
བཅས་བསྡུ་གསོག་བརྒྱབ། ད་དུང་ནང་མི་ཚོར་འདང་ངེས་ཀྱི་གྱོན་གོས་གསར་པ
བཟོས་པ་དང༌། སྐུ་འབུམ་དགོན་པ་ནི་ང་ཚོའི་ཁྱིམ་ལྟ་བུ་ཡིན་པས་ནང་གི་རྩ་ཆེའི་
དངོས་རིགས་རྣམས་དགེ་འདུན་པ་ཚོར་ཕུལ། དེ་བཞིན་དགེ་འདུན་པ་རྣམས་
གདན་འདྲེན་ཞུས་ནས་འགྲུལ་བཞུད་ལ་བར་ཆད་མི་ཡོང་བའི་རིམ་གྲོ་ཡང་གང་
འཚམ་སྒྲུབ་པ་ཡིན། གཞན་ང་ཚོ་མི་རིང་བར་ཕ་ཡུལ་དང་གཏན་དུ་གྱེས་དགོས་པ་
ཡིན་པས་སྤུན་མཆེད་དང་གྲོང་པ་ཚོ་མགྲོན་འབོད་བྱས་ནས་གསོལ་ཚིགས་འདྲེན་
པ་བཅས་ཀྱི་བྲེལ་ཟིང་ཆེ་ཙམ་བྱུང༌།
ང་ཚོ་སླར་ཡང་ཐུག་གི་མ་རེད་བསམ་ནས་སྤུན་མཆེད་ཚོ་ངུ་ཡི་འདུག དེ་
ཡང་ཨ་མདོ་བ་ཚོ་ནི་སེམས་ཚོར་དང་དགའ་སྐྱོའི་ཚོར་བ་དྲག་པོ་ཡོད་མཁན་དང༌།
སྡུག་བསྔལ་སོགས་ལ་ཚོར་ཤུགས་སྐྱེན་པོ། དམིགས་བསལ་རང་ཉིད་ཀྱི་དགའ་ས་
དེ་འཆི་སྲོག་ལ་ཐུག་སྐབས་མཆི་མ་དང་བཅས་རོགས་འདེགས་བྱེད་པར་འབད་
མཁན་ཞིག་ཡིན། ངེད་ཚོའི་སྤུན་མཆེད་རྣམས་ང་ཚོ་སྐྱེལ་མ་བྱེད་པར་ཉིན་ཁ་ཤས་
རིང་ལ་ཕེབས་རྗེས་རང་ཁྱིམ་དུ་ཕྱིར་ལོག་གནང་། ང་ཚོ་བྲལ་ཁའི་ཉིན་དེར། ང་
རང་མང་པོ་ངུས་པས་མིག་ཀྱང་ཞ་ར་ལྟར་ཆགས་གྲབས་བྱས་པ་དང་། དེ་བཞིན་

129རྒྱལ་ཡུམ་ཆེན་མོ།
མགྲིན་པ་འགག་ནས་ཕན་ཚུན་བར་ལ་ཕེབས་བཞུགས་ཀྱི་ཚིག་སོགས་ཀྱང་ཡག་
པོ་བརྗོད་མི་ཐུབ་པ་ལྟར་བྱུང༌།
དེ་ནས་ང་ཚོ་སྐུ་འབུམ་ལ་འབྱོར་ནས་ཉིན་གཉིས་ཀྱི་རྗེས་ལ་གྲྭ་པ་གཉིས་ངའི་
འགྲམ་ལ་སླེབས་ཏེ་མི་སྙན་པའི་གནས་ཚུལ་ཞིག་བཤད་བྱུང་བ་ནི། ལྷ་མོ་དོན་གྲུབ་
༸གོང་ས་ཏཱ་ལའི་བླ་མའི་ཡང་སྲིད་ངོ་མ་དེ་མིན་པར་རློན་པ་ལོ་ཡེར་47གྱི་ཚ་བོ་དེ་
རེད་ཅེས་བཤད་བྱུང་བ་དེ་རེད། མ་གཞི་དེ་ནི་ཁོང་ཚོས་ངའི་བུ་ལ་ཉམས་ཚོད་
བླངས་ཆེད་གསུང་པ་ཞིག་རེད། ཧང་སང་དགོས་པ་ཞིག་ལ། ཁོང་ཚོ་ཕྱིན་རྗེས་
ངའི་བུའི་མིག་ལ་མཆི་ཞག་འཁོར་ཞིང་ཡ་ང་བའི་དབུགས་རིང་འབྱིན་བཞིན་འདུག
ངས་བུ་ལ་དེའི་རྒྱུ་མཚན་དྲིས་པར། བུས། གྲྭ་པ་དེ་གཉིས་ཀྱིས་བཤད་པ་དེ་བདེན་
པ་མ་རེད། ང་རང་རྒྱལ་བ་རིན་པོ་ཆེ་ངོ་མ་དེ་ཡིན་གསུང༌། ངས་གྲྭ་པ་དེ་གཉིས་
ཀྱིས་ཉམས་ཚོད་བླངས་པ་རེད་ཅེས་སེམས་གསོ་གང་མང་ཞིག་བཏང་བས་གཞི་
ནས་ཏོག་ཙམ་བློ་བདེ་བར་གྱུར་སོང༌།
དེ་བཞིན་ངས་བུ་ལ། ལྷ་ས་ཡིས་ཡིད་འཕྲོག་དགོས་དོན་ཅི་རེད་ཅེས་རྒྱུ་
མཚན་བཀའ་འདྲི་གནང་བར། ཁོང་གིས་དེར་གྱོན་གོས་ཡག་པོ་གྱོན་རྒྱུ་ཡོད། ནམ་
ཡང་གོས་རྙིང་པ་གྱོན་དགོས་པ་མ་རེད་གསུང༌། ཁོང་ནི་ནམ་རྒྱུན་ནས་གྱོན་གོས་
རལ་རྡོལ་ཅན་གྱོན་རྒྱུ་དང་། ཐལ་བཙོག་ཅན་ལ་མི་དགའ་མཁན་ཞིག་ཡིན། གལ་
47 “འདི་ནི་རྒྱ་སྐད་ཡིན་ཏེ། བོད་སྐད་དུ་“སྐུ་ངོ་ཟེར་བའི་དོན། སྐུ་འབུམ་ཁུལ་གུས་བསྟོད་ཀྱི་
མིང་འབོད་བྱེད་སྐབས་རྒྱ་ཚིག་དེ་སྤྱོད་པ་ཞིག་བོད་མིའི་ཁ་རྒྱུན་དུ་འཇགས་པ་ཡིན་འདུག” ཅེས་
མཛད་རྣམ་རྒྱ་ཆེན་སྙིང་རྗེའི་རོལ་མཚོ་གླེགས་བམ་གཉིས་པའི་ཤོག་ངོས་37 པར་གསལ།

130 ཆུ་སྐྱེས་སྒྲོལ་མའི་བསྒྱུར་དེབ།
སྲིད་ཁོང་གི་ལྷམ་གྱི་སྟེང་ལ་གད་སྙིགས་སོགས་འགོས་ཡོད་ན་དེ་གྱོན་འདོད་རྩ་བ་
ནས་གནང་གི་མེད། ཡང་མཚམས་རེར་རལ་བ་དེ་ཡང་དབྲལ་ནས་སྡུག་ཏུ་གཏོང་།
སྐབས་རེར། ངས་བུ་ལ། ང་ལ་གོས་གསར་པ་བཟོ་བྱེད་ཀྱི་དངུལ་མེད་ཅེས་གཤེ་
གཤེ་བཏང་བའི་སྐབས་ལ། ང་ཆེན་པོ་ཆགས་ན་ཨ་མ་ལགས་ལ་དངུལ་མང་པོ་
སྤྲད་ཆོག་ཅེས་ལན་འདེབས་གནང་།

l- ་་་་!
མདོ་སྨད་ལྟག་མཚེར་དུ་ཡོད་པའི་ཡབ་གཞིས་གཟིམ་ཁང༌།
ལྟག་མཚེར་ཡུལ་གྱི་བཀོད་པ།

རྒྱལ་ཡབ་མཆོག་དང་རྒྱལ་ཡུམ་མཆོག རྒྱལ་ཡུམ་ཆེན་མོའི་སྐུ་པང་དུ་བཞུགས་པ
ྋགོང་ས་མཆོག མདུན་དུ་བཞུགས་པ་རྒྱ་ལོ་དོན་གྲུབ་ལགས།
མདུན་གྲལ་དུ་བཞུགས་པ་རྒྱལ་ཡུམ་ཆེན་མོ་མཆོག་དང་རྒྱལ་ཡབ་མཆོག ཡུམ་གྱི་སྐུ་པང་དུ་
བཞུགས་པ་སྐུའི་གཅུང་མོ་རྗེ་བཙུན་པདྨ་ལགས། ཡབ་ཀྱི་གཡས་སུ་བཞུགས་པ་སྐུའི་གཅེན་
པོ་རྒྱ་ལོ་དོན་གྲུབ་ལགས། ཡུམ་གྱི་གཡོན་དུ་བཞུགས་པ་སྐུའི་གཅེན་མོ་ཚེ་རིང་སྒྲོལ་མ་
ལགས། སྐུ་པར་བསྒྲོན་ཡུལ་ལྷ་ས་ལྕང་གསེབ་ཤར་ལྟག་མཚེར་ཡབ་གཞིས་གཟིམ་ཤག

士
༸གོང་ས་མཆོག་དང་རྒྱལ་ཡུམ་ཆེན་མོ་རྣམ་གཉིས། (རྒྱ་གར།)
རྒྱལ་ཡུམ་ཆེན་མོ་མཆོག།ལྷ་ལྡན་དུ་བཞུགས་སྐབས།

རྒྱལ་ཡུམ་ཆེན་མོ་མཆོག སྐུའི་གཅེན་མོ་ཚེ་རིང་སྒྲོལ་མ་ལགས། སྐུའི་གཅེན་པོ་ལྟག་
མཚེར་རིན་པོ་ཆེ་ཐུབ་བསྟན་འཇིགས་མེད་ནོར་བུ་མཆོག སྐུའི་གཅེན་པོ་རྒྱ་ལོ་དོན་གྲུབ་
ལགས། སྐུའི་གཅེན་པོ་བློ་བཟང་བསམ་གཏན་ལགས། ྋགོང་ས་སྐྱབས་མགོན་ཆེན་པོ་
མཆོག སྐུའི་གཅུང་མོ་རྗེ་བཙུན་པདྨ་ལགས། སྐུའི་གཅུང་པོ་མངའ་རིས་རིན་པོ་ཆེ་མཆོག
T
BTLIGI
རྒྱལ་ཡུམ་ཆེན་མོ་མཆོག་ལྷ་སའི་ལྕང་གསེབ་ཤར་ལྟག་མཚེར་ཡབ་གཞིས་
གཟིམ་ཤག་གི་ཐོག་ཁར་བཞུགས་པ།

བྱམས་བརྩེའི་བདག་མོ།

༡༦
འགྲུལ་བཞུད་རིང་མོ།
1939 ལོའི་ཟླ་6 པའི་ཚེས་3ཉིན་ºང་ཚོ་ལྷ་སར་འགྲུལ་བཞུད་ཀྱི་
མགོ་བཙུགས། དེར་ཐོན་ཚེས་སོགས་ནི་ལྷ་སའི་རྩིས་མཁན་ཚོས་གཏན་འཁེལ་
གནང་བ་རེད། ངའི་ཨ་མ་ལགས་ནི་དགུང་ལོ་བགྲེས་པོ་ཡིན་པས་སྐུ་འབུམ་བར་དུ་
ཕེབས་ནས་ཐག་རིང་ལ་འགྲོ་བའི་ང་ཚོར་སྐྱེལ་མ་དང༌། ལོ་གཅིག་ལོ་གཉིས་རྗེས་
ལ་ལྟག་མཚེར་ལ་ཕྱིར་ལོག་ཡོང་རོགས་ཞེས་ནན་གསུང་གནང་བྱུང༌། སྐབས་
དེར། གལ་སྲིད། ངས་ལོ་མང་པོའི་རྗེས་ལ་མ་གཏོགས་རང་གི་ཕ་ཡུལ་ལ་ལོག་
48 “ས་ཡོས་ཟླ་བ་༦ ཚེས་༡ སྤྱི་ལོ་1937 ཟླ་7 ཚེས་17བཟང་པོར་མཆོག་སྤྲུལ་རིན་པོ་ཆེ་
ཡབ་ཡུམ་གཉིས་དང་གཅེན་པོ་རྒྱ་ལོ་དོན་གྲུབ། བློ་བཟང་བསམ་གཏན། ཡབ་ཀྱི་སྐུ་མཆེད་
བགྲེས་པ་ངག་དབང་བྱང་ཆུབ་དང་སྐུ་འཁོར་གཞན་བཅས་ཙོང་ཁའི་ཡུལ་ནས་ཆིབས་ཐོན་
གནང་།“ <<མཛད་རྣམ་གྲུ་འཛིན་ཞིང་གི་ཉིན་བྱེད།>>ཤེས་རབ་དར་རྒྱས་ལགས་ཀྱིས་
བརྩམས། བོད་འགྱུར་དེབ་ཀྱི་ཤོག་ངོས་63- 64ན་གསལ།

134 ཆུ་སྐྱེས་སྒྲོལ་མའི་བསྒྱུར་དེབ།
ཐུབ་ཀྱི་མེད་པ་ཤེས་ཡོད་ན། ད་གཟོད་ཕ་ཡུལ་དང་བྲལ་ནས་འགྲོ་དགོས་པའི་སྡུག་
49
བསྔལ་དེ་ཡང་ལྷག་ཏུ་ཆེ་བར་སེམས།
ང་དང་ངའི་ཁྱོ་ག ལྷ་མོ་དོན་གྲུབ། རྒྱ་ལོ་དོན་གྲུབ། བློ་བཟང་བསམ་གཏན། དེ་
བཞིན་ཁྱོ་གའི་བུ་སྤུན་རྒན་པ་དང་སྐུ་འབུམ་གྱི་ཕྱག་མཛོད་ཡིན་པ་ངག་དབང་བྱང་
ཆུབ་བཅས་ང་ཚོ་ལྷ་སར་ཆས། ངའི་བུ་རྒན་པ་ལྟག་མཚེར་རིན་པོ་ཆེ་ནི་དགོན་
པར་བཞུགས་པ་དང་བུ་མོ་ཡང་ཕ་ཡུལ་ལ་བསྡད། ང་ཚོ་ལྷ་སར་སླེབས་རྗེས་
གནས་སྟངས་ལེགས་པོ་བྱུང་བ་ཡིན་ན། ཁོང་གཉིས་ཀྱང་ལྷ་སར་ལེན་ཆོག་པའི་
འཆར་གཞི་བཏིང༌།
ཡིན་རྒྱུ་བྱས་ན། ངའི་བུ་༸ གོང་ས་ཏཱ་ལའི་བླ་མ་སྐུ་ཕྲེང་བཅུ་གསུམ་པའི་ཡང་
སྲིད་དུ་ངོས་འཛིན་ཞུས་པ་ནི་གསང་བ་ཡིན་མོད། ཆུ་ཚོགས་པའི་སྣོད་ཡོད་རུང༌།
གཏམ་ཚོགས་པའི་སྣོད་མེད། ཟེར་བ་ལྟར་གསར་འགྱུར་དེ་གང་སར་ཁྱབ་ཚར་
བས། ལམ་བར་དུ་མི་མང་པོ་ང་ཚོའི་དྲེལ་པའི་ཚོགས་ཁག་ལ་མཇལ་ཁར་བཅར་
གྱི་འདུགའོན་ཀྱང་། ང་ཚོ་རྒྱ་མིའི་དབང་བསྒྱུར་གྱི་ས་ཁོངས་ལ་ཡོད་པས་མཇལ་
ཁ་བཏང་མི་ཆོག་པ་ནི་[ཆིབས་སྒྱུར་ལ་]ཉེན་ཁ་ཡོད་པའི་དབང་གིས་རེད། དེ་
བཞིན་ང་ཚོས་ཀྱང་ཕྲུ་གུ་འདི་ནི་ཡང་སྲིད་ཀྱི་འོས་སྤྲུལ་ཙམ་ཡིན་ཞེས་འགྲེལ་
བརྗོད་བྱས། སྐུ་འབུམ་ནས་ཐོན་ཏེ་ཉིན་གཉིས་ཀྱི་རྗེས་ལ་རྒྱ་མིའི་ས་ཁོངས་བརྒལ
49 “དེབ་ཁ་ཤས་ནང་1939ཟླ་བདུན་པའི་ཚེས་ཉི་ཤུ་རྩ་གཅིག་ལ་ལྷ་ས་ལ་ཐོན་ཞེས་གསལ་
ཡོད།”ཅེས་དཀྱུས་མཆན་དུ་ཡོད་པ་འདིར་གཤམ་མཆན་དུ་བཀོད།

135རྒྱལ་ཡུམ་ཆེན་མོ།
5ºནས་སྟོང་སྐོར་དགོན་པར་འབྱོར། དེར་མཆོད་ཁང་ནང་དུ་བརྟན་བཞུགས་
འདེགས་འབུལ་གྱི་མཛད་སྒོ་གྲུབ་རྗེས་གྲོང་མི་ཚོར་མཇལ་ཁ་གནང༌།
ལམ་བར་དུ་ས་སྲུང་རྟ་དམག་ཡིན་པ་མི་འགའ་ང་ཚོར་འཚམས་འདྲིར་
འབྱོར། ཙོང་ཁ་ནས་ཡོང་བའི་ང་རང་ལ་ཆ་བཞག་ན། ཁོང་ཚོ་ནི་གཙང་སྦྲ་མེད་
པའི་མི་འཛོར་པོ་ཞིག་འདུག་ཅེས་སྐྱོན་བརྗོད་བྱས་པར། ༸གོང་ས་མཆོག་དགུང་
ལོ་བཞི་ལས་ཕེབས་མེད་རུང༌། ངས་མིའི་ཕྱི་གཟུགས་ལ་བལྟས་ནས་སྐད་ཆ་ཤོད་
ཀྱི་འདུག་གསུངས་སྟེ་སྐུ་རླུང་བཞེངས་སོང༌།
སྟོང་སྐོར་དགོན་པ་ནས་ཚྭ་འདམ་ལ་ཕྱིན་པ་དང་དེར་ཉིན་བཅུ་ལ་བསྡད་རིང་
༸གོང་ས་མཆོག་གིས་ཉིན་ལྟར་མཇལ་ཞུ་བ་མི་ཉིས་བརྒྱ་ནས་སུམ་བརྒྱ་ཡས་
མས་ལ་མཇལ་ཁ་གནང༌། དེ་ནས་ང་ཚོ་མཚོ་སྔོན་པོའི་ཉེ་འགྲམ་ལ་ཕྱིན་པ་དང་
དེར་གུར་སྒར་བཏབས་པའི་ནང་ལ་ཉིན་གསུམ་རིང་ཞག་སྡོད་བྱས། ས་ཆ་དེ་ནི་རི་
བོའི་ཚོགས་མེད་པར་ཐང་རྒོད་ཅིག་རེད་འདུག ཐ་ན་བྱ་དང་བྱེའུ་ཞིག་ཀྱང་མེད་
པའི་མི་མེད་ལུང་སྟོང་ཞིག་དང་། ས་ཆ་ཁ་ཤས་ལ་རྩྭ་ཡག་པོ་མེད་ཁར། ཅུང་ཟད་
ཡོད་པ་དེ་ཡང་རྟ་ཡིས་ཟོས་ཚེ་ན་ནས་ཤི་ཡི་འདུག ས་ཆ་དེ་ནས་ང་ཚོས་གྲང་ངར་
འགོག་ཆེད་རྟ་ལ་ཁ་རས་དཀྲི་བ་སོགས་བྱས། འགྲུལ་བཞུད་ཀྱི་ལམ་བར་ནས་རི་
50མ་པུའུ་ཧྥང་གིས་མི་གཅིག་གཏའ་མར་སྡོད་དགོས་པར་བཤད་པ་བཞིན། ས་གནས་འདི་
ནས་རྩེ་དྲུང་བློ་བཟང་ཚེ་དབང་སྐུ་འབུམ་དུ་ཕྱིར་ལོག་པ་ཡིན་འདུགདེར་བརྟེན། ས་གནས་དེ་ནི་
མ་པུའུ་ཧྥང་གི་ས་ཁོངས་ཀྱི་མཚམས་ལྟ་བུར་ངོས་བཟུང་བ་ཡིན་པ་འདྲ། ཡང་ན། སྐབས་དེའི་
དབང་བསྒྱུར་བ་གནས་ཡུལ་གྲོང་ཁྱེར་རམ་ས་གནས་ཀྱི་ཕྱི་ལ་གོ་དགོས་པ་ཡིན་འདྲ།

136 ཆུ་སྐྱེས་སྒྲོལ་མའི་བསྒྱུར་དེབ།
དྭགས་རྐྱང་དང་། གནའ་བ་དང་དོམ་སོགས་མང་པོ་མཐོང་ཞིང༌། དགོང་དྲོར་རྐྱང་
རྒོད་ཀྱིས་སྐད་བརྒྱབ་ནས་རྟ་དཀྲོགས་ཀྱི་འདུག་པ་དེས་རྟ་རྫི་བ་ཚོར་དཀའ་ངལ་
འཕར་མ་ཞིག་བཟོས། དེར་བརྟེན། རྐྱང་རྒོད་ཀྱིས་སྐད་རྒྱག་སྐབས་སུ་ལམ་སང་
གནམ་ལ་མེ་མདའ་བརྒྱབ་ནས་ཞི་ལྷོད་ཡོང་བ་བྱས།
སྐུ་འབུམ་ནས་ལྷ་ས་བར་གྱི་འགྲུལ་བཞུད་དེར་ཕལ་ཆེར་ཟླ་ངོ་གསུམ་ཙམ་
འགོར། ཉིན་ནས་ཉིན་བསྟུད་དེ་རི་ལུང་བརྒལ་བགྲོད་བྱེད་དགོས་སྟབས། ལམ་དུ་
མཉམ་བསྐྱོད་བྱེད་མི་དང༌། སེམས་ཅན་སྟོང་ཕྲག་གཅིག་ལྷག་ཡོད་པའི་འགྲུལ་
བཞུད་དེ་ནི་ལས་སླ་པོ་ཞིག་ག་ལ་ཡིན། རྐུན་མ་དང་ཇག་པའི་ཉེན་ཁ་ཆེ་བའི་
གནས་དང་གྲང་ངར་ཆེ་བའི་ས་ཁུལ་ལ་སླེབས་སྐབས། ཞག་ཚིགས་ཤིག་ལ་མ་
སླེབས་བར་ཉིན་སྣེར་མཚན་མཐུད་ཀྱིས་བསྐྱོད་དགོས་པ་བྱུང༌།
ལྷ་སར་གང་མགྱོགས་འབྱོར་དགོས་པ་དེས་འགྲུལ་བཞུད་ལའང་དཀའ་སྡུག་
ཆེ་བའི་སྣང་བ་བྱུང༌། ང་ཚོ་ཞོགས་པའི་ཆུ་ཚོད་གསུམ་པར་ལངས་ནས་གང་ཐུབ་
ཀྱི་འགྲུལ་བཞུད་བྱས་པ་དང་། གུར་ནི་ཁང་པ་ལྟར་ཧ་ཅང་ཆེན་པོ་ཡོད་པས་ལས་
མི་ཚོས་དེ་ལྟེབས་ནས་མདུན་བསྐྱོད་བྱེད་ཅིང༌། ང་ཚོས་ཞོགས་ཟས་རྩ་བ་ནས་ཟ
ཡི་མེད། ཞོགས་ཟས་ཟོས་ན་གྲོད་ཁོག་ལམ་སང་ལྟོགས་ནས་ན་ཟུག་རྒྱག་གི་
འདུག་པར་བརྟེན། ཞོགས་བཅད་བྱས་ནས་ཕྱིན་ན་འབབ་ཚིགས་རྗེས་མར་མ་
སླེབས་བར་དུ་ལྟོགས་ཀྱི་མི་འདུག

137རྒྱལ་ཡུམ་ཆེན་མོ།
༸གོང་ས་མཆོག་ནི་བློ་བཟང་བསམ་གཏན་དང་མཉམ་དུ་རྟ་འདྲུད་འགྱོགས་
བྱམས་ཤིག་གི་ནང་གདན་འདྲེན་ཞུས། ང་ལ་ལོགས་སུ་དྲེལ་བཞི་ཡིས་འདྲུད་པའི་
འགྱོགས་བྱམས་ཤིག་འདུག འགྱོགས་བྱམས་དེ་ཚོ་ནི་སྒེའུ་ཁུང་ཆུང་ངུས་བརྒྱན་
ནས་ཧ་ཅང་ཡིད་འཕྲོག་པ་ཞིག་འདུག ༸གོང་ས་མཆོག་གི་འགྱོགས་བྱམས་ནི་
གོས་ཆེན་སེར་པོས་བརྒྱན་པ་དང་ངའི་དེ་ནི་ལྗང་ཁུས་བརྒྱན་འདུག སྐབས་དེར་རྒྱ་
ལོ་དོན་གྲུབ་ནི་དགུང་ལོ་བཅུ་གཅིག་ཡིན་ལ། ང་དང་མཉམ་དུ་འདུག་དགོས་སྐོར་
ག་ཚོད་ལབ་ཀྱང་ཉན་འཇོག་མེད་པར་རྟ་ལ་ཞོན་ནས་འགྲོ་བ་དང༌། ཡང་མཚམས་
རེར་ང་ལ་གང་ཡང་མ་ལབ་པར་ཞོགས་པ་སྔ་མོ་ནས་གུར་ཕུབ་མཁན་ཚོ་དང་
མཉམ་དུ་འགྲོ་ཡི་འདུག ཁོང་རྟ་ལ་དགའ་པོ་ཡོད་པ་ནི་ཁོང་གི་པ་ལགས་ཀྱི་རྒྱུད་
འཁྲིད་པ་ཞིག་རེད།
ང་ཚོ་ནམ་མཁའ་རྩེ་དང༌། དཔལ་དི། ཚ་འདམ། འབྲོམ་སྟོད་བཅས་བརྒྱུད་
ནས་ཕྱིན། དེ་ནི་གཞུང་ལམ་དེ་འདྲ་མེད་པའི་རྩྭ་ཐང་རེད་འདུག ང་ཚོ་འབྲི་ཆུའི་སྟོད་
ཁུལ་ལ་སླེབས་སྐབས་སེམས་ཅན་རྣམས་གཙང་ཆུ་བརྒལ་བཅུག་སྟེ་ཕར་ཕྱོགས་
སུ་གཏོང་རྒྱུར་ཆུ་ཚོད་ཕྱེད་ཀ་ཙམ་འགོར། གནས་དེ་ནས་གང་མགྱོགས་མགྱོགས་
ཀྱིས་གཙང་ཆུ་བརྒལ་དགོས་པ་ལས་དེ་མིན་འདམ་རྫབ་ནང་ཐིམ་འགྲོ་བར་བཤད།
ལྷ་ས་ནས་སྐུ་ཚབ་དང་གཞུང་ཞབས་མི་སྣ། གཞན་ཡང་སྡེ་དཔོན་སྐུ་དྲག་
ཁག་གཅིག་བཅས་མཐུ་སྟོབས་ཆུ་ཁར་ཕེབས་བསུར་འབྱོར། དེ་རྗེས་གསོལ་ཐབ་
པ་དང༌། སྐུ་ངོ་མཁན་པོ་བཅས་འདམ་སྟོད་དབུ་མ་ཐང་དུ་ཕེབས། དེ་བཞིན་གཞུང་

138
ཆུ་སྐྱེས་སྒྲོལ་མའི་བསྒྱུར་དེབ།
ཞབས་འགའ་ཡང་ཕེབས་ཏེ། ང་ལ་ལྷ་སའི་བུད་མེད་ཚོས་གྱོན་སྲོལ་ཡོད་པའི་མུ་
ཏིག་དང་བྱུ་རུའི་སྤ་ཕྲུག གོས་ཆེན་གྱི་གྱོན་གོས་དང་མཁོ་ཆས་གཞན་དག་བཅས་
གནང༌། ངས་སྤ་ཕྲུག་དེ་ནི་ཧ་ཅང་ལྗིད་ཆེ་བ་དང༌། ལྷག་དོན་ང་རང་ལོ་ན་བཅུ་དྲུག་
སྐབས་ནས་སྤ་རས་གྱོན་པར་གོམས་འདྲིས་ཆགས་ཡོད་སྟབས་སྤ་ཕྲུག་དེ་མགོ་ལ་
བདེ་པོའང་ཡོང་བ་མི་འདུག་ཅེས་ལབ་ནས་གྱོན་མེད།
ང་ཚོ་རྭ་སྒྲེང་དགོན་པར་སླེབས་སྐབས་རྭ་སྒྲེང་རིན་པོ་ཆེ་མཆོག་གིས་ཕེབས་
བསུ་གནང་བ་དང་། སྐབས་དེར་ཁོང་དགུང་ལོ་སུམ་ཅུའི་ནང་རེད་འདུག ཁོང་ནི་
བོད་གཞུང་དང་༸ གོང་ས་མཆོག་གཉིས་བར་གྱི་རྒྱལ་ཚབ་རེད།5” ཁོང་གིས་སྤ་
ཕྲུག་དེ་གང་འདྲ་འདུག་ཅེས་བཀའ་འདྲི་གནང་བྱུང༌། ངས་སྤ་རས་དེ་རང་གྱོན་
འདོད་འདུག་ཅེས་ཞུས་པར་ཁོང་ནས་[སྤ་རས]དེ་ནི་ཧ་ཅང་གི་སྙིང་རྗེ་བོ་ཞིག་
འདུག་ཅེས་གསུང་པ་དང༌། གཞན་ཡང་སོ་སོའི་ཆས་གོས་གྱོན་རྒྱུ་དེའང་བླ་ན་མེད་
པའི་དགོངས་ཚུལ་ཞིག་རེད་ལ། མ་ཟད་༸ གོང་ས་མཆོག་གི་མ་ཡུམ་ནི་ངེས་པར་
དུ་མ་འདྲ་བ་ཞིག་དགོས་ཞེས་གསུངས་བྱུང་། ངས་ཁོང་ལ་འཚེམ་དྲུབ་ཀྱི་བཟོ་ལྟ་
དེ་ངས་གསར་དུ་བཟོས་པ་ཡིན་ཞེས་ཞུས། ཁོང་ནི་ངའི་སྤ་རས་ཀྱིས་ཡིད་དབང་
འཕྲོག་པ་དང༌། ལྷ་ས་ལ་སླེབས་རྗེས་དགེ་ལུགས་པའི་གྲྭ་པ་ཚོའི་དབུ་ཞྭ་ལ་ཡང་
འཚེམ་དྲུབ་ཀྱི་བཟོ་ལྟ་ཞིག་བཟོ་རོགས་ཞེས་གསུང་གནང་བྱུང༌།
51 “རྭ་སྒྲེང་རིན་པོ་ཆེ་ནི་རྒྱལ་དབང་སྐུ་ཕྲེང་བཅུ་བཞི་པའི་སྐོར་ལྷ་མོའི་གནམ་མཚོ་ནས་མཚོ་
གཟིགས་གནང་མཁན་དེ་ཡིན།” ཞེས་དཀྱུས་མཆན་དུ་འདུག་པ་འདིར་གཤམ་མཆན་དུ་བཀོད།

139རྒྱལ་ཡུམ་ཆེན་མོ།
རྭ་སྒྲེང་རིན་པོ་ཆེས་མཚོ་གཟིགས་གནང་ནས་ང་ཚོའི་ལྟག་མཚེར་གྱི་ཁང་
པའི་སྐོར་མཁྱེན་པ་འགྲེལ་བཤད་གནང་བ་དེ་ནི་ངས་སངས་པ་ཞིག་རེད། དེ་ཡང་
ཁོང་གིས་མཁྱེན་གསལ་ལ་སྒོ་རྭའི་རྒྱབ་ལ་ཤིང་སྡོང་གསུམ་དང༌། སྒོ་འགྲམ་ལ་
མཆོད་རྟེན་ཞིག ད་དུང་སྒོ་རའི་ནང་ཁྱི་དཀར་ནག་ཆུང་ཆུང་ཞིག་དང་འདོགས་ཁྱི་
ཆེན་པོ་ཞིག་བཅས་ཡོད་པ་གཟིགས་འདུག་པ་མ་ཟད། ང་ཚོའི་ནང་ལ་མི་རིགས་མི་
འདྲ་བ་མང་པོ་ཡོད་པ་རྣམས་སུ་དག་ཡིན་སྐོར་བཀའ་འདྲི་གནང་བྱུང༌། དེ་རྣམས་
ནི་ཞིང་ལས་ཆེད་གླས་པའི་ཁ་ཆེ་དང་རྒྱ་མི་ལས་ཀ་བ་ཚོ་ཡིན་སྐོར་ཞུས་པ་ཡིན།
ཁོང་ལ་ཨ་མདོ་བ་ཚོ་ནི་མི་རླུང་ལངས་སྐྱེན་པོ་ཡོད་པ་བཞིན་ཞི་ཡང་
མགྱོགས་པོ། དེ་བཞིན་མི་དྲང་པོ་དང་ཁ་རི་ཁ་ཐུག སེམས་ཁམས་དྭངས་གཙང་
ཡིན་པ་བཅས་ཀྱི་བག་ཆགས་ཤིག་བཞག་འདུག ཁོང་གིས་ལྷ་སའི་མི་རྣམས་ནི་ཁ་
གསལ་གཏིང་གསལ་དེ་ཙམ་མེད། ཅེས་དང༌། གཞན་ཡང་། ལྷ་ས་ནས་མི་འདྲ་
མིན་སྣ་ཚོགས་དང་འཕྲད་སྲིད། ཁ་ཤས་ནི་ལྷག་བསམ་རྣམ་དག་དང་ལྷད་མེད་
ཡིན་རུང༌། ཁ་ཤས་ཀྱིས་བསམ་སྦྱོར་གཉིས་ཐད་ནས་གནོད་འཚེ་བྱེད་ངེས། དེ་
བཞིན་གཞུང་ཞབས་པ་ཚོ་ནི་སྤྲེལ་ལད་འཁྲབ་པར་བྱང་ཆུབ་པ་དང༌། ཕྱི་ཚུལ་ནས་
བལྟས་ན་མི་དེ་ཚོ་ངག་འཇམ་མདོག་ཁ་པོ་ཡོད་རུང༌། ཁོ་ཚོའི་སེམས་པ་སུས་ཀྱང་
ཤེས་མི་ཐུབ། དེར་བརྟེན། ཟས་རིགས་ཐད་ལ་དོ་སྣང་གིས་རང་ཉིད་སྒེར་གྱི་ཐབ་
ཚང་ནང་བཟོས་པ་མ་ཡིན་པའི་ཟས་རིགས་ལ་འཛེམ་ཟོན་དགོས་པ་ལས་དེ་མིན་
ཟས་དུག་ཕོག་སྲིད་པ་རེད་ཅེས་བཀའ་སློབ་གནང་བྱུང༌།

140
ཆུ་སྐྱེས་སྒྲོལ་མའི་བསྒྱུར་དེབ།
ང་ཚོར་རྭ་སྒྲེང་དགོན་པའི་དགེ་འདུན་པ་རྣམས་ཀྱིས་སྣེ་ལེན་གཟབ་རྒྱས་དང་
བཅས་དེར་ཉིན་གསུམ་བསྡད་རིང༌། ཡུལ་འབྲོག་གི་བྲོ་གཞས་དང་། ལྷ་མོ་བ
སོགས་ཀྱིས་གཟིགས་མོ་ཕུལ་གནང་བ་དང་བཅས་ཟབ་ཅིང་རྒྱས་པའི་སྤྲོ་སྐྱིད་ལ་
རོལ། རྭ་སྒྲེང་ནས་ལྷ་ས་བར་ཉིན་གསུམ་གྱི་ལམ་ཐག་ཡིན། ལམ་བར་དུ་དགེ་
འདུན་པ་དང༌། གཞུང་ཞབས་སྐྱ་བོ་རྣམ་པ། སྐུ་དྲག་མི་དྲག་དང༌། གཞན་ཡང་
སེར་འབྲས་དགེ་གསུམ་གྱི་མཁན་པོ་རྣམ་པ་བཅས་༸གོང་ས་མཆོག་ལ་མཇལ་དུ་
ཕེབས་པ་དང༌། ཁོང་རྣམ་པས་༸ གོང་ས་མཆོག་ལ་རྟེན་འབྲེལ་མཇལ་དར་ཕུལ་བ་
དང༌། ང་ལའང་དར་དང་གོས་ཆེན་སོགས་ཕྱག་རྟགས་སུ་གནང༌།
ང་ཚོ་རྭ་སྒྲེང་དགོན་པ་ནས་ཐོན་ཏེ། རི་སྒང་ན་ཡོད་པའི་རི་རྒྱ་བསམ་གཏན་
གླིང་དགོན་པ་རུ་ཉིན་གཉིས་ལ་བསྡད། དེ་ནི་མོ་རྩིས་མཁན་ཚོས་ང་ཚོ་ལྷ་སར་
འབྱོར་བའི་དུས་ཚོད་ཅིག་ངེས་གཏན་བྱས་ཡོད་པར་བསྟུན་དགོས་པས་རེད།
སྐབས་དེའི་སེར་སྦྲེང་དུ་རྭ་སྒྲེང་རིན་པོ་ཆེ་དང་ལྷན་དུ། བཀའ་ཤག་ལྷན་
རྒྱས། དགོན་སྡེ་ཁག་གི་ལས་སྣེ་འཛིན་པ་རྣམས་དང༌། མཁན་པོ་ཁག་བཅས་
ཕེབས་པ་དང༌། དེ་བཞིན་ལམ་བར་དུ་དམག་མིའི་རུ་སྒྲིག་དང་དུང་དང་རྒྱ་གླིང་གི་
རོལ་མོའི་བསུ་བ་བཅས་ཀྱིས་རྟེན་འབྲེལ་ཞུས་པའི་རྣམ་པ་དེ་ནི་བརྗིད་ཉམས་དང་
སྤྲོ་སྣང་ལྡན་པ་ཞིག་རེད། སྐབས་དེར། ལྷ་ས་གྲོང་ཁྱེར་དེ་རྒྱང་རིང་ནས་མིག་ལ་
མངོན་པར་གྱུར་པས་མགྲིན་པ་བརྣངས་ཤིང་། དེ་ནི་ངས་ཐེངས་མང་གོ་མྱོང་བ་

141རྒྱལ་ཡུམ་ཆེན་མོ།
དང་ལན་མང་རྨིས་མྱོང་བའི་རྨི་ལམ་ཞིག་མངོན་འགྱུར་བྱུང་བ་དངོས་སུ་མཐོང་བ་
དེ་ཡིན།

142
ཆུ་སྐྱེས་སྒྲོལ་མའི་བསྒྱུར་དེབ།
༡༧
ལྷ་སར་འབྱོར་བ།
རྭ་སྒྲེང་ལ་འབྱོར་རྗེས་ངས་འགྱོགས་བྱམས་བཞག་ནས་རྟ་ལ་ཞོན་པ་དང༌།
༸གོང་ས་མཆོག་ནི་གསེར་རྩི་བྱུགས་པའི་འགྱོགས་བྱམས་སྔར་ལས་མཛེས་པ་
ཞིག་གི་ནང་མི་བརྒྱད་ཀྱི་དཔུང་པས་བཏེགས་ནས་གདན་འདྲེན་ཞུས། ང་ཚོ་ལྷ་
སར་འབྱོར་མཚམས་མི་དམངས་སྟོང་ཕྲག་མང་པོས་དགའ་དད་སྤྲོ་གསུམ་གྱིས་
ཕེབས་བསུ་གནང༌།52 ལམ་འགྲམ་གཡས་གཡོན་ལ་ཕེབས་བསུ་གནང་མཁན་མི་
52 “༡༩༣༩ ཟླ་༩ ཚེས་༧ཉིན་ལྷ་ལྡན་གཙུག་ལག་ཁང་དུ་ཆིབས་སྒྱུར་གནང་སྐབས་གསུང་
ཆོས་ར་བའི་བར་གནས་ཆུང་ཆོས་རྒྱལ་ཆེན་པོ་རྟེན་གཞིར་སྐུ་ཕེབས་ཀྱིས༸རྒྱལ་བའི་ཕེབས་
བྱམས་མདུན་པད་འབུལ་དང་འབྲེལ་མཇལ་དར་ཕུལ་བར་འཇིགས་སྣང་གི་རྣམ་པ་ཙམ་ཡང་
མེད་པར་སྔར་འདྲིས་ཀྱི་ངོ་ཤེས་རྙིང་པ་འཕྲད་པ་ལྟ་བུའི་དགྱེས་ཉམས་ཀྱིས་མཇལ་དར་བཞེས་ཏེ་
ཆོས་སྐྱོང་གི་མགུལ་དུ་རང་སློག་སྩལ་བ་དང༌། ཆོས་སྐྱོང་ནས་ཕེབས་བྱམས་ཀྱི་ཟུར་ནས་
བཏེགས་ཏེ་ཕར་ཙམ་གདན་ཞུ་མཛད། སྐབས་དེར་ྋརྒྱལ་ཡུམ་ཆེན་མོས་ལྷ་འདི་ཆུང་སྲིད་རིན་

143རྒྱལ་ཡུམ་ཆེན་མོ།
ཚོགས་མང་དྲགས་ནས་ང་ཚོ་མདུན་བསྐྱོད་བྱེད་པར་ཡང་དཀའ་ཚེགས་ཆེན་པོ་
བྱུང་། མི་དམངས་ཚོས་ཁུ་སིམ་མེར་ལག་གཉིས་ཀྱི་ཐལ་མོ་སྙིང་ཁར་སྦྱར་ཞིང་
མགོ་བོ་སྒུར་ནས་དད་གུས་ཧ་ཅང་ཆེན་པོས་༸གོང་ས་མཆོག་གི་ཞལ་མཇལ་ཞུས་
ཤིང༌། མི་མང་པོ་ཞིག་གི་མིག་ནས་དགའ་བའི་མཆི་མ་བཞུར་བཞིན་འདུག་སྟབས་
ང་རང་ལའང་མིག་ཆུ་བཞུར་གྲབས་བྱས་བྱུང༌། ང་རང་ནི་ཞིང་པའི་བུད་མེད་
དཀྱུས་མ་ཞིག་ནས་ད་ཆ་འདིར་རྒྱལ་བ་རིན་པོ་ཆེའི་མ་ཡུམ་ཞེས་ཨ་མ་ཞིག་ལ་
དབང་བའི་གོ་བབ་མཐོ་ཤོས་དེར་སླེབས་པ་རེད།
ང་ཚོ་ལྷ་སར་འབྱོར་མ་ཐག ྋགོང་ས་མཆོག་གི་དབྱར་ཁའི་བཞུགས་གནས་
ནོར་བུ་གླིང་ཁར་ཕྱིན། ྋགོང་ས་མཆོག་སྐུ་སྒེར་གྱི་གཟིམ་ཆུང་ནང་གདན་འདྲེན་
ཞུས་ཏེ། ཕེབས་བསུའི་རྟེན་འབྲེལ་མཛད་སྒོ་དབུ་འཛུགས་གནང་སོང་། རྟེན་
འབྲེལ་མཛད་སྒོཪ་གསོལ་ཇ་དང་གྲོ་མ་འབྲས་སིལ་སོགས་བཏེགས། མཛད་སྒོ་
གྲུབ་མཚམས་ང་དང་ནང་མི་ཚོར་སྡོད་ཁང་གནང་སོང་བ་དེ་ནི་༸གོང་ས་མཆོག་
གི་གཟིམ་ཆུང་གི་ཉེ་འགྲམ་དུ་འདུག
སྡོད་ཁང་དེའི་ནང་ཕྱིན་པར། འབྲས་དང༌། གྲོ་ཞིབ་དོ་པོ་དང༌། ཇ། མར་
བཅས་མང་པོ་བཀོད་སྒྲིག་གནང་འདུག དེར་ང་ཚོར་དར་དང་གོས་ཆེན། རུམ་
པོ་ཆེ་སྐུ་བལྟམས་པ་ནས་ང་ཚོའི་ཁྱིམ་གྱི་ཉེ་སྐོར་ལ་ཡང་ཡང་ཡོང་མཁན་དེ་རེད་འདུག ངས་ངོ་
ཤེས་ཀྱི་ཡོད་ཅེས་གསུང་སྐད།"<<རྒྱལ་བའི་མཛད་པ་ལས་འཕྲོས་པ་>>སྐུ་སྒེར་དྲུང་ཟུཪ་བློ་
བཟང་སྦྱིན་པ་ལགས་ཀྱིས་བརྩམས། བོད་ཀྱི་དཔེ་མཛོད་ཁང་གིས་དཔར་སྐྲུན། ཤོག་ངོས་16
ན་གསལ།

144 ཆུ་སྐྱེས་སྒྲོལ་མའི་བསྒྱུར་དེབ།
གདན། རྟེན་འབྲེལ་མཇལ་དར་བཅས་གནང་བྱུང༌། ཕྱི་ཉིན་དེར། བོད་གཞུང་གིས་
ལས་ཀ་བྱེད་མཁན་དཔེར་ན། དྲུང་ཡིག་དང་སྐད་སྒྱུར། ཞབས་ཞུ་བ་དང་ཞབས་
ཞུ་མ། རྟ་རྫི་དང་ཆུ་ལེན་མཁན། དེ་བཞིན་གསོལ་ཐབ་པ་དང་གཉེར་པ་བཅས་
བཀོད་སྒྲིག་གནང་སོང༌།
ཡ་མཚན་པ་ཞིག་ལ། ྋགོང་ས་མཆོག་གིས་ཁོང་གི་གཟིམ་ཆུང་ནང་གི་དམ་
སྦྱར་བྱས་ཏེ་ཡོད་པའི་སྒམ་ཆུང་དེ་ཚོའི་ཁ་ཕྱེས་ནས་ཅི་ཞིག་འཚོལ་གྱིན་འདུག
མཐའ་མ་དེར། སྒམ་ཆུང་ཞིག་གི་ནང་ནས་ཁོང་གིས་ཞིབ་འཚོལ་གནང་བཞིན་པའི་
དངོས་པོ་དེ་རྙེད། དེ་ནི་གོས་ཆེན་གྱིས་སྒྲིལ་ནས་བཞག་ཡོད་པ་ཞིག་རེད། ངས་
ཁོང་ལ་དེ་ཅི་ཡིན་གང་ཡིན་གྱི་སྐད་ཆ་དྲིས་པར། སྒམ་ཆུང་ནང་ན་ཚེམས་ཤིག་
ཡོད་ཅེས་གསུང་གི་འདུག ཁོང་གིས་སྒམ་ཆུང་དེ་ཁ་ཕྱེས་སོང་བར། དེའི་ནང་དུ་
དངོས་གནས་ཚེམས་ཤིག་འདུག་པ་དེ་ནི་རྒྱལ་བ་སྐུ་ཕྲེང་བཅུ་གསུམ་པའི་རེད་
ཟེར།
ང་ཚོ་ཕྱི་ཟླ་བརྒྱད་པའི་ནང་ལྷ་སར་འབྱོར། དུས་དེ་ནི་ཤིང་འབྲས་སྨིན་པའི་
སྐབས་ཏེ་སྟོན་ཁ་རེད། ནོར་བུ་གླིང་ཁ་ནི་མེ་ཏོག་གིས་ཁེངས་ནས་འདུག དེར་
བརྟེན། ང་རང་ནི་ལྷའི་སྐྱེད་ཚལ་ཅིག་ཏུ་སླེབས་པ་ལྟར་ཉིན་ལྟར་སྐྱེད་ཚལ་ནང་ཀུ་
ཤུ་དང་། ལི། སྟར་ཁ་སོགས་འཐུ་སྒྲུབ་བྱས་ནས་དུས་འདས། ངའི་བུ་བློ་བཟང་
བསམ་གཏན་ནིྋགོང་ས་མཆོག་ལ་དཔེ་ཁྲིད་ཀྱི་སྐབས་དང༌། ཞལ་ལག་གི་དུས།
གཞན་ཡང་སྐུ་རྩེད་གནང་རོགས་བཅས་སུ་ལྷན་སྡོད་བྱས།

145རྒྱལ་ཡུམ་ཆེན་མོ།
ང་ཚོ་ནོར་བུ་གླིང་ཁར་འབྱོར་བའི་བདུན་ཕྲག་དང་པོ་དེར། གཞུང་ཞབས་
སེར་མོ་བ་དང་སྐྱ་བོ། སྐུ་དྲག་རྣམ་པའི་སྐུ་ཟླ་བཅས་སྐུ་མགྲོན་མང་པོ་ཕེབས་བྱུང༌།
སྐབས་དེར། གཟབ་ནན་ངང་གླེང་མོལ་བྱེད་དགོས་པ་དང༌། ལྷག་དོན་སྐད་སྒྱུར་
བརྒྱུད་དགོས་པ་ཡིན་པས་སྐྱིད་ལྷོད་ཅིག་ནི་ཁྱོན་ནས་མ་བྱུང༌། མི་མང་པོས་ང་
རང་ལྟག་མཚེར་ལ་ཡོད་སྐབས་ཀྱི་གནས་སྟངས་དང༌། ལྷ་སར་འགྲུལ་བཞུད་ཀྱི་
བརྒྱུད་རིམ་སོགས་ལ་ཡ་མཚན་ཆེན་པོ་བྱེད་ཀྱི་འདུག གང་ལྟར། རྒྱས་སྤྲོས་ཀྱི་
འཚོ་བ་ཞིག་གི་ཀློང་ནས་ཟླ་བ་གསུམ་ཙམ་གྱི་དུས་ཚོད་ཕྱིན།
དེ་རྗེས་ང་ལ་ཚོར་སྣང་བྱུང་བ་ཞིག་ལ། ལས་དབང་ཞིག་གིས་གཞན་གྱིས་ང་
ལ་གུས་བརྩི་ཅི་ཙམ་བྱས་ཀྱང་རུང་། ཉིན་ལྟར་ལས་མེད་དུ་སྡོད་དགོས་པ་དེར་ཞེ
ནས་སུན་སྣང་སྐྱེས་ཤིང་། ད་ཆ་ང་ལ་རྒྱལ་མོ་ལྟར་གྱི་ཞབས་ཞུ་བ་ཡོད་ནའང༌།
ཙོང་ཁ་ལ་ཡོད་སྐབས་ཀྱི་སྐྱིད་སྣང་དེ་མི་འདུག སྐབས་དེ་དག་ཏུ་ངས་སེམས་
གཏིང་ནས་ཕ་ཡུལ་དྲན་ཞིང་མཆི་མ་དབང་མེད་དུ་བཞུར། ང་ཕ་ཡུལ་དུ་ཡོད་
སྐབས། ནང་མིའི་འཚོ་གནས་ཀྱི་ཆེད་དུ་ལས་ཀ་མང་པོ་བྱེད་དགོས་ཀྱི་ཡོད་
ནའང༌། དེ་རུ་ལུས་བདེ་སེམས་སྐྱིད་ཀྱི་སྣང་བ་དང་། རང་ལ་རང་དབང་དང་བག་
ཕེབས་ཀྱི་འཚོ་གནས་ཤིག་ཡོད། རང་གིས་དཀའ་ལས་བརྒྱབ་པ་ལ་དེ་འབྲེལ་གྱི་
གྲུབ་འབྲས་སོན་དུས་སུ་ཡིད་ཀྱི་འདོད་པ་ཁེངས་པའི་དགའ་སྣང་དེ་ཡོངས་སུ་
རྟོགས་ཤིང༌། ཞིང་ལས་བྱེད་པ་དང་ནང་མིའི་ལྷན་དུ་སྡོད་པ་བཅས་ནི་མི་ཚེའི་སྙིང་
པོ་དེ་ཡིན་པར་སེམས་ཀྱི་ཡོད།

146 ཆུ་སྐྱེས་སྒྲོལ་མའི་བསྒྱུར་དེབ།
༡༨
འཚོ་གནས་གསར་པར་ཞུགས་པ།
ལྷ་སར་སླེབས་ནས་ཟླ་བ་ལྔ་ཕྱིན་པའི་རྗེས་ལ། ༸གོང་ས་མཆོག་གི་
བཞུགས་གནས་པོ་ཏཱ་ལའི་ཕོ་བྲང་དུ་སྤོས།“ བརྗིད་ཉམས་ལྡན་པའི་ཕོ་བྲང་དེ་ནི
53 “ངའི་གཅུང་པོ་ལྷ་མོ་དོན་གྲུབ་མཆོག་[ལྕགས་འབྲུག་ཟླ་བ་༡ ཚེས་༡༣ སྤྱི་ལོ་1940ཟླ་
བ་2ཚེས་21ཉིན་ནོར་གླིང་ནས་ཆིབས་བསྒྱུར་གྱིས་བོད་ཚེས་༡༤ སྤྱི་ཚེས་22ནས་ཉིན་
གསུམ་རིང་མཛད་ཆེན་བསྐྱངས་ཏེ]གསེར་ཁྲི་མངལ་གསོལ་ཞུས་པ་དང་ཆབས་ཅིག་ངེད་ཚང་
གཞུང་འབྲེལ་གྱིས་ངོས་ལེན་གནང་བའི་སྐུ་དྲག་གི་ཁྱིམ་ཚང་དུ་གྱུར། སྟག་མཚེར་ཞེས་པའི་ངེད་
ཚང་གི་ཐོག་མའི་མིང་དེ་སྟག་ལྷ་ཞེས་པར་བསྒྱུར། ངའི་ཡབ་ཆེན་ལ་ཡང་ཡབ་གཞིས་གུང་གི་
མཚན་གནས་སྩལ།”ཞེས་རྒྱ་ལོ་དོན་གྲུབ་ཀྱི་ལོ་རྒྱུས་དེབ་<<ཀ་ལིམ་པོང་གི་ཐུག་པ་ལས་བཟོ་
བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་77 ན་གསལ། ཡང་།
“ཡུམ་ཆེན་གྱིས་རྒྱལ་ཡུམ་ཆེན་མོ་ཞེས་པའི་མཚན་གནས་བཞེས་པ་དང་སྔར་གྱི་བདེ་སྐྱིད་ཚེ་
རིང་ཞེས་པའང་ལྷ་མོ་མཚོ་རུ་བསྒྱུར། དེ་ལྟར་ཕལ་ཆེར་ཡི་གེ་འབྲི་ཀློག་ཙམ་ཡང་མི་ཤེས་པའི་
ཞིང་གྲོང་གི་བུད་མེད་དཀྱུས་མ་ཞིག་ཉིན་གཅིག་གི་ནང་གློ་བུར་དུ་རྒྱལ་ཡུམ་ཆེན་མོར་གྱུར་ཅིང་།

147རྒྱལ་ཡུམ་ཆེན་མོ།
རི་བོ་ཞིག་གི་སྒང་ལ་བཞེངས་ཡོད་པས་མཛེས་ཤིང་བརྗིད་ཉམས་ལྡན། ང་རང་ལ་
མཚོན་ན་དེར་ཐོག་མར་བསྐྱོད་སྐབས་ངར་ཤུགས་དང་བཅས་ཕྱིན། རྡོ་སྐས་རེ་རེ་
བཞིན་འཛེགས་ནས་མཐར་ཐོག་རྩེག་བཅུ་གསུམ་བར་སླེབས་པའི་བར་ལ་ཁྱོན་
བསྡོམས་དུས་ཚོད་སྐར་མ་ཉི་ཤུ་འགོར་འདུག དེར་གསེར་དངུལ་སོགས་རིན་ཐང་
གཞལ་དུ་མེད་པས་བརྒྱན་པའི་ཞལ་ཐང་གིས་ཁེངས་པ་དང༌། གསེར་སྦྱང་བཙོ་
མས་ལེགས་པར་བརྒྱན་ནས་བཞེངས་པའི་༸རྒྱལ་བ་སྐུ་ཕྲེང་རིམ་བྱོན་གྱི་སྐུ་གདུང་
མཆོད་རྟེན་དེ་ཚོར་མཇལ། དེ་ཚོ་ནི་བློ་ཡུལ་ལས་འགོངས་པ་ཞིག་རེད། གསེར་
གདུང་ལྷ་ཁང་ཆེན་མོ་དེ་འདྲ་ནི་ས་གནས་གཞན་དང་གཞན་དུ་མཇལ་རྒྱུ་མེད་པ་
ཞིག་རེད་སྙམ་པ་ཞིག་ཀྱང་བྱུང་། ང་རང་ཐེངས་དང་པོ་ཕོ་བྲང་པོ་ཏཱ་ལར་འབྱོར་
དུས། དེ་ནི་མཇལ་མྱོང་མྱོང་ཞིག་དང༌། ཐེངས་མང་པོར་དེར་སླེབས་མྱོང་བའི་ཚོར་
སྣང་ཞིག་བྱུང༌། དེ་ཡང་ང་རང་ལྟག་མཚེར་ལ་ཡོད་སྐབས་རེད། ྋགོང་ས་མཆོག་
མ་འཁྲུངས་པའི་སྔོན་དེར། རྟག་པར་པོ་ཏཱ་ལ་རྨི་ལམ་དུ་རྨིས་མྱོང་བས་ད་ཐེངས་
ངས་གང་མཇལ་བའི་ཁང་མིག་སོགས་ནི་ཏག་ཏག་དེ་སྔ་རྨི་ལམ་ནས་མཇལ་བ་དེ་
རང་རེད་འདུག
གཞུང་གི་དཔོན་རིགས་རྣམས་དང༌། སྐུ་དྲག་དང་སྐུ་ལྕམ་རྣམ་པ། མཐོ་རིམ་དང་འབྲིང་རིམ་གྱི་
གོ་གནས་བཟུང་བའི་དགེ་འདུན་པ་སོགས་མི་སྣ་ཅི་རིགས་པར་མགྲོན་བསུ་གང་ལེགས་གནང་
རྒྱུ་དེ་ཁོང་གི་ལས་འགན་ལྟ་བུར་གྱུར།”ཞེས་རྒྱ་ལོ་དོན་གྲུབ་ཀྱི་ལོ་རྒྱུས་དེབ་<<ཀ་ལིམ་པོང་
གི་ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་78
ན་གསལ།

148
ཆུ་སྐྱེས་སྒྲོལ་མའི་བསྒྱུར་དེབ།
པོ་ཏཱ་ལའི་ཕྱོགས་ཚང་མར་ཤིང་སྒོ་སྒོ་ལྕགས་ཆེན་པོ་ཡོད་པ་དེ་འདྲ་ཡོད་
ཅིང༌། དེར་འགྲོ་བསྐྱོད་བྱེད་པར་དམིགས་བསལ་གྱི་སྒྲིག་གཞི་འགའ་ཡོད་པ་ནི།
བོད་ཞྭ་དང་བོད་ལྷམ་གྱོན་པ་ལས། ཕྱི་རྒྱལ་གྱི་ཞྭ་ལྷམ་གྱོན་མི་ཆོག་པ་དང་། གྲི་
དང་མེ་མདའ་འཁྱེར་ནས་འགྲོ་སྐྱོད་མི་ཆོག་པ་བཅས་གཞུང་སྒོའི་སྦྱར་པང་སྟེང་
བཀོད་ནས་འདུག ང་རང་པོ་ཏཱ་ལའི་མཛད་སྒོ་ཚང་མར་རྟ་ལ་ཞོན་ནས་བསྐྱོད་པ་
དང༌། ལོ་གསར་སྐབས་ལ་མཛད་རིམ་མང་པོ་ཡོད་པས། ང་ཚོ་ལ་པོ་ཏཱ་ལའི་ནང་
ནས་ཐབ་ཚང་དང༌། སྐུ་མགྲོན་མཇལ་འཕྲད་ཁང་སོགས་འཐུས་ཚང་ཡོད་པའི་སྡོད་
ཁང་ཞིག་ཀྱང་གནང་བྱུང༌།
དང་ཐོག་ལྷ་སའི་ལུགས་སྲོལ་དེ་ཚོར་གོམས་འདྲིས་དཀའ་བ་ཞིག་བྱུང་། དེ་
ནི་ཙོང་ཁའི་ཡུལ་སྲོལ་དང་མི་འདྲ་བས་རེད། ངས་འགལ་འཛོལ་མི་ཡོང་བའི་ཆེད།
མི་གཞན་གྱིས་ཇི་ལྟར་བྱེད་ཀྱི་ཡོད་མེད་ལ་གཟབ་ནན་གྱིས་བལྟས་པ་ཡིན། ངས་
རང་གི་འདོད་མོས་བཞིན་ཞབས་ཞུ་མ་འཁྲིད་ནས་ག་ས་གང་ལ་འགྲོ་བསྐྱོད་ཆོག་
ཀྱང༌། དེ་སྐབས་ཀྱི་མི་ཚེ་དེ་ནི་སྤྱི་ཚོགས་ཀྱི་ལྟ་སྟངས་དང་འགྲོ་ལུགས་མང་པོ་
ཞིག་གིས་བཅིངས་ནས་ཡོད་པ་སྟེ། དཔེར་ན། ངས་ཁྲོམ་དང་ཐ་ན་ཇ་ཁང་ཆུང་
ཆུང་དེ་ཚོ་རྟ་ཐོག་ནས་མཐོང་བ་ཙམ་ལས་དེ་དག་གི་ནང་དུ་ཁྱོན་ནས་འགྲོ་མ་ཐུབ།
ངས་སེར་འབྲས་དགེ་གསུམ་དང་དེ་མིན་གྱི་དགོན་སྡེ་མང་པོ་མཇལ་མོད། སེར་
འབྲས་གཉིས་ནི་ཡག་ཤོས་འདྲ་ཞིག་རེད།

149རྒྱལ་ཡུམ་ཆེན་མོ།
༸གོང་ས་མཆོག་དགུང་ལོ་བཅུ་གཅིག་གམ་བཅུ་གཉིས་ལ་ཕེབས་དུས།
ཁོང་གི་རྒྱུགས་སྤྲོད་དང་པོ་དེ་འབྲས་སྤུངས་ལ་བཏང་གནང་མཛད། དུས་དེར། ང་
རང་ཉིན་བཅུའི་རིང་ཁོང་དང་ལྷན་དུ་བསྡད་པ་ཡིན། དེ་ཡང་བུད་མེད་ཡིན་ན།
དགོན་པའི་ལྕགས་རིའི་ནང་ཞག་སྡོད་མི་ཆོག་པས། ང་ཚོ་ནང་མི་ཚོ་དགོན་པའི
སྐོར་ལམ་དུ་ཡོད་པའི་མགྲོན་ཁང་དུ་བསྡད། སྐབས་དེར་ལྟད་མོ་བ་སྟོང་ཕྲག་
འགའ་ཁོང་གི་ཡིག་རྒྱུགས་ལ་མཇལ་བར་སླེབས། སེ་ར་དང་དགའ་ལྡན་གྱི་དགེ་
བཤེས་རྣམ་པས་རྒྱུགས་བཞེས་གནང་བ་རེད། ང་རང་ཨ་མ་ཞིག་ཡིན་པའི་ཆ་
ནས། ༸གོང་ས་མཆོག་གིས་ཡིག་རྒྱུགས་གང་འདྲ་ཞིག་བཏང་ཡོང་སྙམ་ནས་
དངངས་འཚབ་སྐྱེས་བྱུང་མོད། འོན་ཀྱང༌། དགེ་བཤེས་རྣམ་པས་དྲི་བ་གནང་དུས།
ཁོང་གིས་ལན་ཐོགས་མེད་དུ་གནང་བར་བརྟེན། ངའི་སེམས་འཚབ་ནི་དོན་མེད་ཀྱི་
སེམས་ཁྲལ་ཞིག་ཡིན་པ་རྟོགས་ནས་སེམས་ངལ་དེ་རང་བཞིན་གྱིས་ཡལ་བ་ལྟར་
གྱུར།
ང་ལ་ལྷ་སའི་སྤྱི་ཚོགས་ཀྱི་འགྲོ་སྟངས་སྐོར་མང་པོ་སྦྱང་རྒྱུ་ཡོད་པ་དང་།
དེར་དོ་སྣང་བྱེད་པའི་ཐབས་བྱུས་རིགས་ལ་བསམ་བློ་བཏང་བ་ཡིན། ང་རང་དྲང་
བདེན་དང་ཁ་ཞེ་གཉིས་མེད་གཙིགས་སུ་བྱེད་པའི་ཙོང་ཁའི་ཞིང་པའི་ཁོར་ཡུག་
ནང་འཚར་ལོངས་བྱུང་བ་ཞིག་ལ་མཚོན་ན། མངོན་ལྐོག་རྒྱབ་མདུན་བྱེད་རྒྱུ་ནི་
རང་ཉིད་ལ་རྒྱུས་མེད་ལྟ་བུ་ཡིན། མཚམས་རེར་ངས་ཚིག་རྩུབ་དང་གནོད་སེམས་

150 ཆུ་སྐྱེས་སྒྲོལ་མའི་བསྒྱུར་དེབ།
བྱ་རྒྱུ་ཡང་སྦྱང་དགོས་ཀྱི་འདུག རིམ་བཞིན་ངས་ལྷ་སའི་སྤྱི་ཚོགས་དེ་ངས་ཡིད་
ཆེས་བྱས་པ་དང་བསམ་པ་ནང་བཞིན་ཞིག་མིན་པ་ཤེས་རྟོགས་བྱུང༌།
གཟིམ་ཤག་ལྷ་ཀླུའི་ལྕམ་སྐུ་ཞབས་ནི་ལྷ་སར་ས་སྐྱེས་རྡོ་སྐྱེས་ཤིག་ཡིན་ལ་
ཁོང་མོ་ནི་ངའི་གྲོགས་མོ་ཞིག་ཀྱང་ཡིན། ཁོང་མོ་ནི་ང་ལ་སྐུ་དྲག་མི་དྲག་ཚོའི
མཉམ་དུ་འགྲོགས་འབྲེལ་བྱེད་སྐབས་དོགས་ཟོན་བྱེད་དགོས་པ་དང༌། དོན་མེད་ཀྱི
སྨྲ་བ་ཉུང་དགོས་ཞེས་ནང་ཚག་གི་བསླབ་སྟོན་གནང་མཁན་ངོ་ཤེས་ཉུང་ངུ་ཞིག་
ཡོད་པའི་གྲས་ཀྱི་གཅིག་ཡིན། དུས་སྐབས་དེར། ངས་ལྷ་སའི་ཁ་སྐད་ཤེས་ཀྱི་མེད་
པ་དང་། རང་ཉིད་ཀྱིས་བཤད་པ་དག་ལ་གོ་ནོར་ཐེབས་འཇུག་འདོད་ཀྱང་མེད་
པས། ངས་ལྷ་སའི་ཁ་སྐད་སྦྱངས་པ་དེར་ལོ་ངོ་གཉིས་ཧྲིལ་པོ་འགོར་སོང་། ཚ་
རོང་གཟིམ་ཤག་གི་ཚ་རོང་ཨ་མ་ལགས་དང་། རག་ཁ་གཟིམ་ཤག་གི་ཨ་མ་
ལགས་རྣམ་པ་གཉིས་ནི་ཡ་རབས་བཟང་སྤྱོད་དང་ལྡན་པ་ཞིག་ཡིན། ཁོང་རྣམ་པ་
གསུམ་གྱི་དགོངས་ཚུལ་གཅིག་མཚུངས་ཡིན་པ་དེས། ང་ལ་བརྡ་ལན་ཞིག་སྤྲད་པ་
ནི། ང་ལ་ཐུག་འཕྲད་དུ་ཕེབས་མཁན་ཚོར་རང་ཉིད་ཀྱི་བསམ་ཚུལ་ཚང་མ་ཁ་
གསལ་གཏིང་གསལ་དང་བཤད་རྒྱུ་མང་དྲགས་རྒྱུ་མེད་ཅེས་པ་དེ་རེད། ཁྱད་དུ་
འཕགས་པའི་གྲོགས་མོ་རྣམ་པ་གསུམ་གྱིས་བསླབ་བྱ་བསྐྱོན་པ་དེ་ནི་བཀའ་དྲིན་
བླ་ལྷག་ཏུ་ཆེ་ནའང༌། དེས་ང་ལ་མ་འོངས་པར་བློ་དོགས་དང་དངངས་འཚབ་བྱེད་
དགོས་པའི་ཉེན་བརྡ་ཞིག་ཀྱང་སྤྲད་བྱུང༌།

151རྒྱལ་ཡུམ་ཆེན་མོ།
རག་ཤག་ལྕམ་སྐུ་ཞབས་ཀྱིས་ང་རང་ལས་བྲེལ་ཡོད་མེད་བཀའ་འདྲི་གནང་
གི་ཡོད་པར། ངས་མེད་ཅེས་ཞུས་ན་རྩེད་མོ་རྩེ་བར་སྐུལ་མ་དང་བཅས་ངའི་ནང་ལ་
ཡང་ཡང་ཕེབས་ཤིང༌། ང་ཚོས་རྒྱ་མིའི་མིག་མང་གྲུ་བཞི་དེ་རྩེད་ཀྱི་ཡོད། དེ་ནི་
སྣང་བ་སྐྱིད་པོ་འདྲ་ཞིག་ཡོད། དེ་ནས་ཁོང་གིས་ང་ལ་སྒྲུང་གསུངས་པ་དང༌།
གཞན་ཡང་རྒྱུན་ལྡན་བུད་མེད་ཚོ་དང་མཉམ་འཛོམས་བྱེད་དུས་ལྟར་ཁ་བརྡ་གློད་
ནས་སྡོད་པ་རེད།
ང་ཚོ་ལྷ་སར་སླེབས་རྗེས་ྋརྒྱལ་བ་སྐུ་ཕྲེང་བཅུ་གསུམ་པ་ཆེན་པོ་སྐུ་སྒེར་ལ་
ས་ཆ་ཞིག་ཡོད་འདུག་པ་དེ་གནང་བྱུང་། དེ་ཡང་སྐུ་ཕྲེང་བཅུ་གསུམ་པ་མཆོག་ལ་
དབྱིན་ཇིའི་གཞུང་ཚབ་ཁང་ནས་ས་ཆ་དེ་འཚོང་རོགས་ཞེས་འབོད་སྐུལ་གནང་
ཡོད་རུང་། ཁོང་ནས་རྗེས་ཕྱོགས་དེ་ཁོང་རང་ལ་དགོས་མཁོ་ཡོད་གསུངས་ནས་
བཙོངགནང་མེད་པ་ཡིན་སྐད། དེ་ནི་གཞི་རྒྱ་ཆེ་ལ་ལྕང་མས་ཁེངས་ནས་ཡོད་པའི་
ལྕང་གསེབ་ཤར་ཟེར་བའི་ས་ཆ་དེ་རེད། དེ་བཞིན་གནས་ཆུང་ཆོས་སྐྱོང་ལ་ས་ཆ་
དེར་ཁང་པ་བརྒྱབ་ན་ས་བཀྲ་ཤིས་མིན་གྱི་ལུང་བསྟན་ཐེངས་མང་ཞུས་ནས་ལུང་
བསྟན་གནང་དོན་ལྟར་དེར་ཁང་པ་བརྒྱབ་པ་རེད། ཁང་པ་དེ་ནི་བོད་གཞུང་གིས་
བཟོ་བཀོད་ལྟར་བརྒྱབ་པ་དང༌། རྡོ་རྩིག་གི་བོད་ཁང་ཐོག་རྩེག་གསུམ་ཅན་ཞིག་
ཡིན། ཐོག་རྩེག་གཉིས་སྒོ་རའི་རྒྱབ་ཕྱོགས་ལ་ཡོད། ང་ཚོ་ནོར་བུ་གླིང་ཁར་ལོ་

152 ཆུ་སྐྱེས་སྒྲོལ་མའི་བསྒྱུར་དེབ།
གསུམ་བསྡད་རྗེས་དམག་མི་དང་རོལ་ཆ་བ་ཉིས་བརྒྱ་ཙམ་གྱི་སེར་སྦྲེངས་དང་
54
བཅས་ཁང་པ་གསར་པ་དེར་སྤོས་ཏེ་ཕྱི་ལོ་1959 བར་དེར་བསྡད།
ལྷ་སར་ང་ཚོར་ཞབས་ཞུ་བ་མང་པོ་ཡོད། དཔེར་ན། གནས་བྲིས་གཏོང་
ལེན་གནང་མཁན་གྱི་ཕྱག་མཛོད་དང༌། རྒྱུ་དངོས་དོ་དམ་གནང་མཁན་གྱི་གཉེར་
པ། དེར་ཕྱག་རོགས་གནང་མཁན་གྱི་དྲུང་ཡིག དེ་བཞིན་ང་ལ་ཞབས་ཞུ་མ་གཉིས་
དང༌། ངའི་བུ་མོའི་ཕྲུ་གུར་བལྟ་མཁན་གྱི་བུ་རྫི་དང་བཅས་ཞབས་ཞུ་མ་གཉིས།
ངའི་ཁྱོ་གར་ཞབས་ཞུ་བ་དྲུག་དང༌། བུ་རྒྱལ་ལོ་དོན་གྲུབ་ལགས་ལ་བཞི་བཅས་
ཞབས་ཞུ་བ་མང་པོ་ཡོད། དེ་བཞིན་ནང་མི་ཚོར་ཐབ་ཚང་གཅིག་དང་ཞབས་ཞུ་བ་
ཚོར་ཐབ་ཚང་གཅིག་བཅས་ཐབ་ཚང་གཉིས། གཞན་ཡང༌། ཐབ་ཚང་ཚང་མར་མ་
བྱན་དང་སྔོ་ཚལ་གཙང་མ་བཟོ་མཁན་ཡོད། ཆིབས་དཔོན་ལ་སྐྱེས་པ་ལས་རོགས་
མང་པོ་ཡོད་ལ། ཁོང་ནས་ང་ཚོར་རྟ་ལྔ་བརྒྱ་ཡོད་པ་དེ་དག་འཚོ་སྐྱོང་བྱེད་ཀྱི་ཡོད།
ཙོང་ཁར་ང་ཚོ་རང་ཉིད་ཀྱི་ས་ཞིང་ཡོད་ལ་ཁྱིམ་མི་ཚོ་དང་ལས་མི་ཚོའི་ལས་
རོགས་ལ་བརྟེན་ནས་ས་ཞིང་འདེབས་ལས་མཉམ་དུ་བྱེད། འོན་ཀྱང་། ལྷ་སར་
54 ཡབ་གཞིས་ཀྱི་ཁང་པ་གསར་རྒྱག་དང་འཛིན་སྐྱོང་སྐོར་ཤེས་འདོད་པ་དག་གིས། བོད་ཀྱི་ལོ་
རྒྱུས་རིག་གནས་དཔྱད་གཞིའི་རྒྱུ་ཆ་བདམས་བསྒྲིགས། དེབ་ཕྲེང་19 པ། ཤོག་ངོས་123
ནས་138པ་ན་<<ཡབ་གཞིས་སྟག་འཚེར་བའི་ལོ་རྒྱུས་དང་རང་ཉིད་ཡབ་གཞིས་དེའི་ཞབས་
ཞུའི་བརྒྱུད་རིམ་ཅུང་ཟད་གླེང་བ>>ཞེས་པ་དང༌། 138 ནས 151<<ལྕང་གསེབ་ཤར་དུ་ཡབ་
གཞིས་སྟག་འཚེར་མ་ཁང་འཛུགས་སྐྲུན་དང་ཞོལ་པར་ཁང་སོགས་ཉམས་གསོ་གསར་རྒྱག་
བྱས་སྐོར།>>ཞེས་པ་ཡོད་པ་དེར་གཟིགས་པར་འཚལ།

153རྒྱལ་ཡུམ་ཆེན་མོ།
སྦྱིན་བདག་ཚོས་ལས་ཀ་ཚང་མ་ཞབས་ཞུ་བ་ཚོར་སྐུལ་ནས་བྱེད་དུ་འཇུག མི་
ཚང་འགའ་རེས་ཞབས་ཞུ་བ་ཚོར་ཧ་ལས་པའི་མཐོང་ཆུང་བྱེད་སྟངས་དེར་ང་རང་
ཁོང་ཁྲོ་ལངས་ཀྱི་ཡོད། གཞན་ཡང་། ཞབས་ཞུ་བ་འགའ་ཤས་ནི་ཉིན་ལྟར་ཞིང་ཁ་
ནས་ཐོན་རྫས་འོར་འདྲེན་ཆེད་ཡར་མར་ཐེངས་དྲུག་བདུན་ཙམ་བསྐྱོད་དགོས་ཀྱང༌།
ད་དུང་ཕྱག་མཛོད་དང་གཉེར་པས་ཁོང་ཚོར་སྐད་ཆ་མི་བཤད་པའམ། ཡང་ན།
ཁོང་ཚོ་དེར་སླེབས་ཡོད་མེད་སོགས་ལ་དོ་སྣང་ཙམ་ཡང་མི་བྱེད་པ་རེད། ངས་
ཐེངས་འགའ་ལ་མཐོང་ཆུང་སོགས་ཀྱི་བྱེད་སྟངས་ངན་པ་དེར་གཤེ་གཤེ་བཏང་
བར། གཞི་ནས་ང་ཚོའི་ཁྱིམ་མིའི་ནང་གནས་ཚུལ་དེ་རིགས་མཚམས་འཇོག་བྱེད་
ཐུབ་ཙམ་བྱུང༌། ད་དུང་ངས་ཞབས་ཞུ་བ་ཚོར་ཀེ་དང་མེ་”ཞེས་མཐོང་ཆུང་གིས་
འབོད་མ་བཅུག་པར་ཁོང་ཚོའི་མིང་ངོ་མ་འབོད་དགོས་པ་ཡང་ནན་བཤད་བྱས་པ་
ཡིན།
ང་རང་ཞོགས་པ་ཆུ་ཚོད་དྲུག་པར་ཡར་ལངས་ནས་ཕྱག་ཉིས་བརྒྱ་ཙམ་
འཚལ་རྗེས་ཁ་ཏོན་རྣམས་འདོན། ཆུ་ཚོད་བརྒྱད་དང་ཕྱེད་ཀར་ཞོགས་ཟས་ལ་
རོལ། དམིགས་བསལ་གྱི་འདུ་འཛོམས་ལ་བཀའ་ཕེབས་པ་དཔེར་ན། ྋགོང་ས་
མཆོག་གི་མཇལ་བཅར་དང་། སྐབས་རེར་མཆོད་མཇལ། ཡང་ན། པོ་ཏཱ་ལར་
མཛད་རིམ་གལ་ཆེན་འདྲ་ཡོད་ན་དེར་བསྐྱོད་པ་བཅས་བྱེད་པ་ལས། དེ་མིན་ཉིན
55ཀེ་དང་མེ་ཞེས་པ་ལྷ་སའི་ཁ་སྐད་དེ།དོན་ནི། ཕ་རོལ་པོ་གང་ཞིག་ལ་ཧ་ཅང་མཐོང་ཆུང་བྱེད་
སྟངས་ཤིག་སྟེ། མིང་ཙམ་ནས་ཀྱང་མི་འབོད་པར་མཐོང་ཆུང་གི་འབོད་སྟངས་ཤིག་ཡིན།

154 ཆུ་སྐྱེས་སྒྲོལ་མའི་བསྒྱུར་དེབ།
ལྟར་ལྕང་གསེབ་ཤར་གྱི་ལྡུམ་རའི་ནང་མེ་ཏོག་འདེབས་ལས་བྱས་ནས་སྡོད་པ་དང་
དགོང་དྲོ་ཆུ་ཚོད་དགུ་པར་ཉལ་གྱི་ཡོད།
ལྷ་སར་སླེབས་ནས་ལོ་གཅིག་ཙམ་ཕྱིན་རྗེས། ངས་བུ་རྒྱལ་ལོ་དོན་གྲུབ་ཟས་
ཞིམ་སློབ་གྲྭར་“བཏང་བ་དང་། དེར་ལོ་གཉིས་བསྡད་ནས་རྒྱ་ནག་ཏུ་ཕེབས་པ་
རེད། ཁོང་སློབ་གྲྭར་བཞུགས་རིང་བྱ་སྒྲོ་རྩེ་བར་བསྐྱོད་པ་དང༌། གྲོགས་པོའི་མཉམ་
དུ་ཤོག་བྱ་གཏོང་བར་བསྐྱོད་པ་བཅས་སྤྱོད་པ་ཧ་ཅང་གི་སྤྱོད་ངན་དང་འཚུབ་པོ་
ཡོད་པར་གྲགས། དེར་བརྟེན། ཉིན་ཞིག་རྒན་ལགས་ཀྱིས་ཁོང་འཇུས་ཏེ་དབྱུག་པ་
གཞུས་ནས་ཉེས་རྡུང་བཏང་འདུག སྐབས་དེར་ཕྲུ་གུར་ཉེས་རྡུང་ཚབས་ཆེན་དེ་
འདྲ་བཏང་བ་དེ་ནོར་འཁྲུལ་རེད་བསམ་ནས་ང་རང་རླུང་ལངས་བྱུང་ཡང་། རྗེས་
ནས་ཤེས་རྟོགས་བྱུང་བར་གཞིགས་ན། དེ་ནི་ངའི་བུའི་ནོར་འཁྲུལ་ཡིན་པ་དང༌།
དེའི་རྗེས་ནས་ཁོང་ཡང་བྱ་སྒོ་རྩེ་བ་སོགས་ལ་བསྐྱོད་མི་འདུག
ང་ཚོ་ལྷ་སར་སླེབས་ནས་ལོ་གཅིག་གི་རྗེས་ངའི་ཁྱོ་གས་ངའི་བུ་མོ་དང་མག་
པ་གཉིས་ལྷ་སར་བསུས། ” དེ་ཡང་སྐབས་དེར་ཚེ་རིང་སྒྲོལ་མ་ནི་ངེད་ཚོར་ཡོད་
56 རྒྱ་ལོ་དོན་གྲུབ་ཀྱི་ལོ་རྒྱུས་<<ཀ་ལིམ་པོང་གི་ཐུག་པ་ལས་བཟོ་བ>>རུ། ཏར་ཁང་སློབ་
གྲྭར་ཕྱིན་པ་གསལ་བ་དང་བསྡུར་ན། རྒྱལ་ཡུམ་ཆེན་མོས་མིང་འཛོལ་བྱུང་ཡོད་པ་འདྲ་དཔྱད་
པར་འཚལ།
57ཕྱི་ལོ་1940ལོར་ལྷ་སར་འབྱོར། འདི་སྐོར་ཞིབ་པར་ཤེས་འདོད་ཡོད་མཁན་དག་གིས་ཁོང་
གི་སྐུ་ཟླ་ལྟག་ལྷ་ཕུན་ཚོགས་བཀྲ་ཤིས་ཀྱི་ལོ་རྒྱུས་<<མི་ཚེའི་བྱུང་བ་བརྗོད་པ>>ཞེས་པར་
གཟིགས་སྐུལ་ཞུ།

155རྒྱལ་ཡུམ་ཆེན་མོ།
པའི་བུ་མོ་གཅིག་པོ་དེ་ཡིན་ལ། ཁོང་ངེད་གཉིས་ཀྱི་འགྲམ་ལ་དགོས་མཁོ་བྱུང་
སྟབས། ཚོང་པ་འགའ་ཙོང་ཁར་ཕྱིར་ལོག་བྱེད་སྐབས་དང་བསྟུན། ཁོང་ཚོ་མཉམ་
དུ་འཁྲིད་ཡོང་དགོས་པར་མངགས།
དེ་ནས་ལོ་གཅིག་གི་རྗེས་ལ་ངའི་བུ་ནོར་བུ་ཡང་ཕེབས་པ་བཅས་ནང་མི་ཚང་
མ་སླར་ཡང་ལྷ་སར་མཉམ་འཛོམས་བྱུང༌། ལྟག་མཚེར་རིན་པོ་ཆེ་ནི་ལོ་གཅིག་
ཙམ་རིང་ང་ཚོ་མཉམ་དུ་བཞུགས་པ་དང་། དེ་ནས་འབྲས་སྤུངས་ལ་སློབ་གཉེར་
གནང་དུ་ཕེབས་ནས་དེར་ལོ་དྲུག་བཞུགས། དེ་རྗེས་སྐུ་འབུམ་དགོན་པའི་མཁན་
པོ་གནང་དུ་ཕེབས། ངའི་བུ་བློ་བཟང་བསམ་གཏན་ནི་༸གོང་ས་མཆོག་དང་ལྷན་དུ་
58ལོ་གཉིས་ལྷག་ལ་བཞུགས་རྗེས་ཟས་ཞིམ་སློབ་གྲྭར་བཏང་བ་དང་། དེར་ལོ་
གཅིག་བཞུགས་ནས་ཁོང་ཡང་འབྲས་སྤུངས་དགོན་པར་ཕེབས་པ་རེད།
58 “ངོས་རང་ལོ་བརྒྱད་ཙམ་ཡིན་སྐབས་བློ་བཟང་བསམ་གཏན་སྒེར་གྱི་སློབ་གྲྭ་ཞིག་ལ་སློབ་
སྦྱོང་བྱེད་པར་བཏང་སོང་བ་དེར་སེམས་པ་ཧ་ཅང་སྐྱོ་བྱུང༌། ཁོ་རང་ནི་ངོས་དང་ནང་མི་ཚོའི་
དབར་འབྲེལ་བ་བྱེད་པའི་བརྒྱུད་ལམ་གཅིག་རང་ཡོད་པ་དེ་ཡིན། དེ་རྗེས་ནས་ཟླ་བ་རེའི་ཚེས་
བཅོ་ལྔའི་ཉིན་གྱི་སློབ་གྲྭའི་གུང་གསེང་ལ་མ་གཏོགས་ཐུག་རྒྱུའི་གོ་སྐབས་མེད། དེར་བརྟེན།
ངོས་ནས་ཁོང་ཕྱིར་ལོག་འགྲོ་དུས་རྟག་པར་སྒེའུ་ཁུང་འགྲམ་ལ་ལངས་བསྡད་དེ་ཁོང་ཐག་རིང་
ནས་མི་མཐོང་བ་ཆགས་དུས་སེམས་པ་སྐྱོ་བོ་ཡོང་གི་ཡོད། བློ་བཟང་བསམ་གཏན་ཟླ་རེར་
ཐེངས་རེ་ལ་ཐུག་རྒྱུ་ཡོད་པ་དང༌། སྐབས་རེར་ཨ་མ་ལགས་ངོས་སར་ཕེབས་ཀྱི་ཡོད་པ་དེར་རེ་
སྒུག་བྱས་ནས་སྡོད་ཀྱི་ཡོད། གཅེན་མོ་ཚེ་རིང་སྒྲོལ་མ་ཡང་ཨ་མ་ལགས་དང་ལྷན་དུ་ཕེབས་ཀྱི་
ཡོད། ཁོང་ཚོ་ཕེབས་སྐབས་དགའ་སྣང་དམིགས་བསལ་ཞིག་སྐྱེས་ཀྱི་ཡོད། དེ་ནི་ཁོང་ཚོས་
བཟའ་བཏུང་འདྲ་མིན་བསྣམས་ཕེབས་ཀྱི་ཡོད་པས་རེད། ཨ་མ་ལགས་ནི་མ་བྱན་ཕུལ་དུ་བྱུང་བ་

156
ཆུ་སྐྱེས་སྒྲོལ་མའི་བསྒྱུར་དེབ།
༡༩
ཡ་མཚན་གྱི་ཡུལ་སྲོལ།
སྤྱི་ཚོགས་གང་སར་ཐུན་མོང་མ་ཡིན་པའི་ཡུལ་སྲོལ་རེ་ཡོད་པ་ལྟར། ལྷ་
སར་མཚོན་ནའང་ཐུན་མོང་མ་ཡིན་པའི་ལྷ་སའི་ཡུལ་སྲོལ་ཡོད། ང་ཚོ་ནི་ཞིང་
ལས་བྱེད་མཁན་ཡིན་སྟབས། ལྷ་སའི་མི་དྲག་མང་པོ་ཞིག་གིས་མཐོང་ཆུང་བྱེད་
ཅིང་། ཨ་མདོ་ནས་ཡོང་བའི་ཆ་ནས་ཕྱི་མིར་བརྩི་བ་རེད། ལྷ་སར་སླེབས་ནས་ལོ་
ཤས་ཕྱིན་པའི་རྗེས་ལ་ལྟ་སྟངས་དེ་རིགས་ཡོད་པ་ཧ་གོ་བྱུང༌། དེ་ཡང་མཐོང་ཆུང་
ཞིག་ཡིན། བག་ལེབ་ཀྱི་རིགས་བཟོ་བར་ཧ་ཅང་མཁས། ” ༧གོང་ས་མཆོག་གི་རང་རྣམ་
<<བཙན་བྱོལ་གྱི་རང་དབང་།>>དབྱིན་དེབ། ཤོག་ངོས་20ན་གསལ་བ་བོད་བསྒྱུར་ཞུས།

157རྒྱལ་ཡུམ་ཆེན་མོ།
བྱེད་མཁན་ཚོས་ང་ཚོར་ཐད་ཀར་བཤད་པ་མ་ཡིན་པར་བློ་ཐག་ཉེ་བའི་གྲོགས་པོ་
59ཚོས་དེ་སྐོར་གསུང་པ་ལས་གསལ་རྟོགས་བྱུང༌།5
ངས་བསམས་ན། ངས་སྤ་རས་གྱོན་ནས་བསྡད་སྟབས། སྐྱེས་སྨན་མང་ཆེ་
བས་ཁ་ནས་མ་བཤད་ནའང༌། དེ་ནི་ཆ་མ་ཚང་བ་ཞིག་ཏུ་མཐོང་གི་ཡོད་པ་རེད།༠
59 “ངའི་ཡུམ་ཆེན་གྱིས་ཆེ་མཐོང་དང་གཟི་བརྗིད་ལྡན་པའི་ངང་ནས་རྒྱལ་ཡུམ་ཆེན་མོ་ཞེས་
པའི་མཚན་གནས་བཞེས་ཏེ། ལྷ་སའི་མཐོ་རིམ་སྤྱི་ཚོགས་དང་བོད་རིགས་སྐུ་དྲག་གི་ཆེས་རྙོག་
འཛིང་ཆེ་ཞིང་རྒྱས་སྤྲོས་ཅན་གྱི་གནས་བབ་ལ་གདོང་ལེན་གནང་སྟངས་རྣམས་རིམ་གྱིས་
སྦྱངས།” ཞེས་རྒྱ་ལོ་དོན་གྲུབ་ཀྱི་ལོ་རྒྱུས་དེབ<<ཀ་ལིམ་པོང་གི་ཐུག་པ་ལས་བཟོ་བ>>ཤེས་
རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་82ན་གསལ།
60 “རྒྱལ་བའི་ཡབ་ཚང་གཟིམ་ཤག་ཏུ་ཡབ་ཡུམ་གཉིས་དང༌། རྒྱལ་བའི་སྐུ་མཆེད་དགུང་ལོ་
བཅུ་གཉིས་སུ་སོན་པ་གཅིག དེ་འོག་དགུང་ལོ་བརྒྱད་ལ་སོན་པ་གཅིག་བཅས་ཡོད་ཅིང་། ཨ་
མདོའི་ལུང་པར་མི་ཚང་ཕྱུག་པོ་རྣམས་ནས་ཆུང་གཉེན་སྒྲིགས་སྲོལ་ཡོད་པ་བཞིན་སྐུ་མཆེད་
བགྲེས་པ་དེར་ཁོང་རང་དང་དགུང་མཉམ་ལྟ་བུའི་ལྕམ་མཛེས་སྡུག་ཅན་ཞིག་འདུག ྋརྒྱལ་ཡུམ་
མཆོག་དབུ་སྐྲར་སླས་མ་གསུམ་ལྡན་དང་ཨ་མདོའི་ཆ་ལུགས་ཀྱི་ན་བཟའ་གསོལ་བ་སོགས་
༸རྒྱལ་ཡུམ་དུ་འོས་པའི་མཚན་ཉིད་ཅན་དེ་གང་དུ་ཕེབས་རུང་ཚང་མས་ལམ་སེང་ངོ་ཤེས་ཐུབ་
པ་དང༌། ྋརྒྱལ་ཡབ་མཆོགབཀའ་མོལ་ཉུང་ལ་ལྷོད་པོར་བཞུགས་མི་སྐུ་མཆེད་སྲས་སྲོས་
རྣམས་ཅང་རིག་འཛོམས་པ་ཡབ་གཉིས་ལས་མྱུར་བའི་བོད་སྐད་མཁྱེན་མཁན། ནང་དུ་ཐམས་
ཅད་ཐུགས་གཤིན་སྤྲོ་ཉམས་དང་ལྡན་པ་བཅས་འདུག” <<ལྷར་བཅས་སྲིད་ཞིའི་གཙུག་རྒྱན་
གོང་ས་རྒྱལ་དབང་སྐུ་ཕྲེང་བཅུ་བཞི་པ་ཆེན་པོ་ངོས་འཛིན་ཞུ་ཚུལ་དང་། གསེར་ཁྲིར་མངའ་
གསོལ་སོགས་མདོ་ཙམ་བཀོད་པ་བཞུགས་སོ།།>>དབྱིན་གཞུང་འབྲས་སྤྱི་བློན་ཆེན་Sir
Basil Gould, CMG, CIE,C. M. G.,C. I. E. འབི་སིལ་འགུ་ལོཊ་སིའི་ཨེམ་འཇིའི་སིའི་
ཨ་ཡི་ཨིའི་ནས་དབྱིན་ཡིག་ནང་བརྩམས། ར་ཎི་ཆོས་ཉིད་རྡོ་རྗེ་དང༌། ལྕང་ཅན་གུང་བསོད་

158
ཆུ་སྐྱེས་སྒྲོལ་མའི་བསྒྱུར་དེབ།
ལྷ་ས་ནི་དེང་རབས་ལ་ཕྱོགས་ཆེ་བའི་སྤྱི་ཚོགས་ཤིག་ཡིན་པས། [ཁོང་ཚོས]་ང་
རང་ཏོག་ཙམ་རྗེས་ལུས་ཅན་ཞིག་ཏུ་མཐོང་གི་ཡོད་སྲིད། སྐུ་དྲག་གི་ལྷ་ལྕམ་ཚོ་ནི་
གཅིག་ལས་གཅིག་མཛེས་ཀྱི་གཟབ་མཆོར་འགྲན་པ་ལྟ་བུ་ཞིག་རེད། ང་རང་ཐོག་
མར་ལྷ་སར་འབྱོར་དུས། ཁོང་ཚོས་ཤིན་ཏུ་མཛེས་པའི་རྒྱན་ཆ་བཏགས་པ་དང་
གཟབ་མཆོར་སྤྲས་ཡོད་པ་དེར་ཧ་ལས་བྱུང༌། དེ་བས་ཀྱང་ཧ་ལས་པ་གཞན་ཞིག་
བྱུང་བ་ནི། ཁོང་ཚོས་མཛེས་བཟོའི་བྱུག་རྫས་རིགས་ག་ཚོད་བྱུག་གི་ཡོད་མེད་དེ་
རེད། བུད་མེད་ཁག་ཅིག་གིས་རང་གི་མཆུ་ཏོ་དང༌། ངོ་གདོང་ལ་བྱུག་རྫས་ཧ་ཅང་
མང་་་པོ་བྱུག་འདུག་པ་དེ་འདྲ་དུས་རྒྱུན་མཐོང་རྒྱུ་མེད་སྟབས། དེ་ཚོ་ནི་ལྷ་མོ་འཁྲབ་
མཁན་ཡིན་པར་བསམ་བྱུང་ཡང་། རྗེས་སུ་ཤེས་གསལ་ལ། དེ་ཚོ་ནི་བུད་མེད་
སྤྱིར་བཏང་བ་དེ་འདྲ་རེད་འདུག་པས་ཧང་སངས་པ་ཞིག་བྱུང༌། མ་ཟད་དེ་ཚོ་ནི་
རྩེད་ཆས་འདྲ་པོ་ཞིག་དང་ཕྱིའི་རྣམ་པ་ཙམ་ཡིན་པའང་ཤེས་བྱུང༌།
ལྷ་ཀླུའི་ལྕམ་སྐུ་ཞབས་ཀྱིས་ཀྱང་ཞལ་རས་ལ་དཀར་དམར་བྱུག་རྒྱུར་མཉེས་
པོ་ཡོད་པ་དང་། ང་ལའང་དེ་ལྟར་བྱུག་དགོས་པའི་སྐུལ་མ་གནང་མྱོང་ཡང༌། དེ་ནི་
རང་ཉིད་ལ་ཁྱད་མཚར་ཞིག་དང་བདེ་པོ་མེད་པ་ཞིག་ཡིན་པར་བརྟེན། ངས་ནི་ནམ་
61ཡང་བྱུག་མི་ཐུབ་པ་ཞིག་རེད། གང་ལྟར་ངའི་ཁྱོ་ག་དང་རྒྱལ་ལོ་དོན་གྲུབ་
ནམས་རྒྱལ་པོ་གཉིས་ནས་བོད་ཡིག་ཏུ་ཕབ་བསྒྱུར། ལྷ་སར་ཤིང་དཔར་དུ་བཏབས་པ། ཤོག་
ལྡེབ་བཅུ་དྲུག་པའི་མདུན་རྒྱབ་ན་གསལ།
61 “ངའི་ཡུམ་ཆེན་གྱི་ཐུགས་གཤིས་ཀུན་སྤྱོད་ལ་འགྱུར་ལྡོག་གཏན་ནས་མ་བྱུང༌། དེ་ཡང་ཡུམ་
ཆེན་གྱིས། མི་ཚོགས་འདུས་པའི་མཛད་སྒོ་དང་མགྲོན་བསུ་སྣེ་ལེན་གནང་དགོས་པའི་དུས་

159རྒྱལ་ཡུམ་ཆེན་མོ།
ལགས་གཉིས་ལ་གཡས་གཡོན་གྱི་ཤུགས་རྐྱེན་ཐེབས་ཏེ། ཁོང་གཉིས་ཀྱིས་རྣ་
མཆོག་ལ་ཨི་ཁུང་ཕུག་ནས་གཡུ་ཡི་རྣ་རྒྱན་བཏགས་པ་རེད།
ང་རང་ད་དུང་ཡུལ་སྲོལ་གོམས་གཤིས་གཞན་ཞིག་ལའང་ཧང་སངས་བྱུང༌།
དེ་ནི་བུད་མེད་སྦྲམ་མ་ཚོས་ཕྲུ་གུ་བཙའ་ལ་ཉེ་བའི་ཟླ་གཅིག་གི་སྔོན་ལ་ལུས་
གཅེར་བུར་ཕྱུང་ནས་གྲོད་པར་སྣུམ་བྱུག་སྟེ་ཉི་མར་ལྡེས་ནས་སྡོད་སྲོལ་འདུག་པ་
དེ་རེད། དེ་ལྟར་བྱས་ན་ཕྲུ་གུ་སྐྱེ་བདེ་བའི་ཤོད་སྲོལ་ཡོད་པར་གྲགས། གཞན་ད་
དུང༌། སྐྱེས་མ་ཐག་པའི་ཕྲུ་གུའི་ལུས་པོར་སྣུམ་བྱུག་ནས་ཉི་མར་ལྡེ་བའང་མཐོང་
མྱོང་།
ལྷ་སར་འབྱོར་ནས་ལོ་འགའ་འགོར་བའི་རྗེས་ལ། བུད་མེད་སྦྲུམ་མ་ཚོ་སྨན་
ཁང་དུ་སྨན་པ་བསྟེན་པར་འགྲོ་མགོ་ཚུགས། སྨན་པ་མང་ཆེ་བ་རྒྱ་རིགས་ཡིན་པའི་
སྨན་ཁང་གིས་ཕྲུ་གུ་སྨན་ཁང་ནང་སྐྱེས་ན་ལེགས་པའི་སྐུལ་མ་བྱེད། འོན་ཀྱང་།
སྐབས་དེར་རྒྱ་མིའི་སྨན་ཁང་དུ་ཕྲུ་གུ་སྐྱེས་ན་བོད་པའི་སྤྱི་ཚོགས་ཀྱིས་ལྟ་སྟངས་
སྐབས་ཁྱད་པར་ཅན་རྣམས་སུ་ལྷ་ལྕམ་ལ་འོས་པའི་གོས་ཆེན་ན་བཟའ་གྱོན་པ་ཙམ་ལས། དུས་
རྒྱུན་སྟག་མཚེར་དུ་བཞུགས་སྐབས་ཀྱི་ཨ་མདོའི་ཕྱུ་པ་སྤྱིར་བཏང་བའམ་མོ་ལྭ་ཤམ་རིང་ཅན་དེ་
ཁོ་ན་གྱོན། ཁོང་ནི་བཟོད་བསྲན་ཆེ་ཞིང་ཐུགས་གཤིས་བཟང་ལ། ཞི་འཇམ་གྱི་ངང་ནས་མི་ཚེ་ལ་
གདོང་ལེན་གནང་མཁན་གྱི་བུད་མེད་ཅིག་སྟེ། ཆེས་དཀའ་ཁག་ཅན་གྱི་གནས་སྟངས་ལ་འཕྲད་
ཀྱང་དེ་མཚུངས་ཡིན། ངེད་མིང་སྲིང་རྣམས་ལ་མཚོན་ན། ཁྱད་དུ་འཕགས་པའི་བུད་མེད་ཅིག་
དང་འགྲན་ཟླ་བྲལ་བའི་ཡུན་ཆེན་ཞིག་ཡིན།”ཞེས་རྒྱ་ལོ་དོན་གྲུབ་ཀྱི་ལོ་རྒྱུས་དེབ་<<ཀ་ལིམ་
པོང་གི་ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་
83ན་གསལ།

160
ཆུ་སྐྱེས་སྒྲོལ་མའི་བསྒྱུར་དེབ།
ཡག་པོ་མེད་སྟབས། ཁོང་ཚོས་དེར་སྐྱེ་འདོད་བྱེད་ཀྱི་མེད། བོད་པའི་སྨན་ཁང་ལ་
ཕྲུ་གུ་བཙའ་བ་དང་འབྲེལ་བའི་ཆ་རྐྱེན་མེད་པར་བརྟེན། བུད་མེད་ཀྱི་མགོ་ཁྲིད་
ཡིན་པའི་སྐུ་དྲག་བུད་མེད་ཅིག་གིས་རྒྱ་གར་བའི་སྨན་ཁང་དུ་ཕྲུ་གུ་སྐྱེས་པ་རེད།
སྐབས་དེའི་སྐུ་དྲག་གི་བུད་མེད་ཚོས་ཕྲུ་གུ་བཙས་ནས་ཉིན་གསུམ་རིང་ནུ་མ་
བསྣུན་པ་ལས་དེ་རྗེས་གཡོག་མོ་ཚོས་བདག་སྐྱོང་བྱེད་པ་ནི་སྤྱི་སྲོལ་ལྟ་བུ་ཞིག་
རེད།
ལྷ་ས་ལ་ཆ་མཚོན་ན། ཕྲུ་གུ་བཙས་ནས་ཉིན་གསུམ་གྱི་རྗེས་ལ་རྩམ་པའི་
ནང་མར་ཁུ་བླུགས་ནས་སྟེར་སྲོལ་འདུགཙོང་ཁ་ལ་ཆ་བཞག་ན། ཨ་མའི་ནུ་མ་
བསྣུན་པ་དང་མཛོ་མོའི་འོ་མ་སྤྲོད་སྲོལ་ཡོད་པ་ལས། ཕྲུ་གུ་ཟླ་བ་ལྔ་ལ་མ་སོན་
བར་དུ་ཟ་མ་སྤྲོད་སྲོལ་མེད། དེ་རྗེས་སྲན་མ་བརྔོས་ནས་འཐག་པ་དེ་འོ་མ་དང་
མཉམ་དུ་སྟེར་བ་རེད། གཞན་ཤིང་ཏོག་སྐམ་པོ་ཆུ་ནང་དུ་སྦང་བའང་སྤྲོད་སྲོལ་
ཡོད།
དེ་བཞིན་ཙོང་ཁར་བུད་མེད་ཀྱིས་ཕྲུ་གུ་བཙས་རྗེས་དེར་གྲིབ་ཡོད་པར་
བརྩིས་ནས་ལམ་སང་མཆོད་མཇལ་དུ་འགྲོ་བར་འཛེམས་པ་རེད། འོན་ཀྱང་། ལྷ་
སར་ཕྲུ་གུ་སྐྱེས་ནས་ཉིན་གསུམ་གྱི་རྗེས་མཆོད་མཇལ་དུ་འཁྲིད་སྲོལ་འདུག
སྐབས་དེར། ལྷ་སར་སྐུ་དྲག་གི་བུ་མོ་ཚོས་འཚེམ་དྲུབ་ཀྱི་ལས་ཀ་ཏོག་ཙམ་རེ་
བྱེད་པ་ལས་ཁྱིམ་ལས་བྱེད་རྒྱུ་དེ་ཙམ་གལ་གནད་དུ་མི་འཛིན་པར་སློབ་གྲྭར་

161རྒྱལ་ཡུམ་ཆེན་མོ།
བཏང་ནས་ཤེས་ཡོན་སྦྱང་སྲོལ་འདུག གང་ལྟར་གཉེན་སྒྲིག་སོགས་ཀྱི་བྱེད་སྒོ་ནི་
ཨ་མདོ་ཁུལ་དང་ལྷ་སའི་བྱེད་སྟངས་གཅིག་མཚུངས་རེད་འདུག

162 ཆུ་སྐྱེས་སྒྲོལ་མའི་བསྒྱུར་དེབ།
༢༠
ལྷ་སའི་ལོ་གསར།
ཟླ་བ་གསུམ་གྱི་སྔོན་ནས་པོ་ཏཱ་ལའི་ནང་ལོ་གསར་གྱི་གྲ་སྒྲིག་ཆེད་ཁ་
བཟོ་བ་སོགས་བྱེད། དེ་ཡང་མཛད་རིམ་ཚང་མར་ཁང་པ་ཚང་མའི་ནང་ཁ་ཟས་ཀྱི་
སྡེར་ཁ་སྒྲིག་ནས་འཇོག ལོ་གསར་མ་ཟིན་སྔོན་ནས་ཁང་པ་ཆ་ཚང་གཙང་མ་བཟོ་
བ་དང༌། སྒེའུ་ཁུང་གི་ཡོལ་རས་བརྗེ་བ། མཆོད་གཤོམ་ནང་མཆོད་རྫས་སྒྲིག་པ་
དང༌། ཁ་ཟས་ཀྱི་སྡེར་ཁ་སྒྲིག་པ། གནམ་གང་དགོང་དྲོར་བཟའ་མི་སྤུན་མཆེད་ལྷན
འཛོམས་ཀྱིས་དགོང་ཟས་ལ་རོལ་བ་བཅས་བྱེད།
ལོ་གསར་ཚེས་གཅིག་གི་ཞོགས་པར། ཆུ་ཚོད་དང་པོ་ནས་ལངས་ཏེ་ཁྱིམ་
གྱི་མཆོད་གཤོམ་མདུན་དུ་༸གོང་ས་མཆོག་ལ་མཆོད་པ་འབུལ་བ་དང༌། དེ་རྗེས་
ཁྱིམ་མི་ཚོ་བཞུགས་གྲལ་ལ་འཁོད་མཚམས། ཁྱིམ་གྱི་ལས་ཀ་བྱེད་མཁན་ཚོས་
བོད་ཇ་དང་གྲོ་མ་འབྲས་སིལ། ཆང་སྐོལ། གྲོ་ཐུག་སོགས་འདེགས། ལོ་ནའི་གོ

163རྒྱལ་ཡུམ་ཆེན་མོ།
རིམ་བཞིན་ཁ་བཏགས་འབུལ་བ་བཅས་བྱེད། ཁྱིམ་གྱི་ལོ་གསར་གྱི་རྟེན་འབྲེལ་
རིམ་པ་གྲུབ་རྗེས། ཞོགས་པའི་ཆུ་ཚོད་གཉིས་པ་ནས་དབུ་འཛུགས་གནང་གི་ཡོད་
པའི་པོ་ཏཱ་ལའི་ལོ་གསར་མཛད་རིམ་ལ་བཅར་དགོས།
[པོ་ཏཱ་ལའི]རྟེན་འབྲེལ་མཛད་སྒོར་ཕེབས་མཁན་ཚང་མས་ྋགོང་ས་མཆོག་
ལ་སྐུ་ཕྱག་འབུལ། གོ་གནས་གཞིར་བཟུང་དང་པོ་གཞུང་ཞབས་རྣམ་པ། དེ་རྗེས་
ཨིན་ཡུལ་སྐུ་ཚབ་རྣམ་པ། དེ་བཞིན་ཁ་ཆེ་བ་དང༌། རྒྱ་མིའི་སྐུ་ཚབ་རྣམ་པ་བཅས་
ཀྱིས་རིམ་བཞིན་སྐུ་ཕྱག་འབུལ། ཚང་མས་༸གོང་ས་མཆོག་ལ་མཇལ་དཪ་ཕུལ་
ནས་ཕྱག་དབང་ཞུ་བ་བཅས་དུས་ཡུན་ཆུ་ཚོད་གཉིས་ནས་གསུམ་ཙམ་འགོར།
མཛད་རིམ་དེའི་རིང་ལ་བོད་ཇ། སྤགས་དང་ཤ་བཙོས་མ། གྲོ་མ་འབྲས་སིལ་དང་
ཞོ་བཅས་འདེགས། སྐབས་དེའི་སྤགས་དེ་ནི་སོབ་སོབ་ཞིམ་པོ་ཞིག་དང༌། ཇ་ཡང་
མར་གསར་པས་བཟོ་སྟབས་ཧ་ཅང་ཞིམ།
གར་དང་ཞབས་བྲོ་གཟིགས་འབུལ་གྲུབ་རྗེས་ཁ་ཟས་ཧབ་འཕྲོག་བྱས་ནས་
འཁྱེར་སྲོལ་འདུག ཁ་ཟས་ཧབ་འཕྲོག་བྱེད་པ་དེར་འཚང་ཁ་ཆེ་བ་དང་ལྟད་མོ་ཆེན་
པོ་ཡོད། ཡང༌། མི་དམངས་ཚོས་ཁ་ཟས་ལ་འཚང་ཁ་ཆེན་པོ་བརྒྱབ་ན་དེར་ལྟ་
རྟོག་བྱེད་མཁན་ཚོས་འཇིགས་སྐུལ་དང་དབྱུག་པས་རྒྱུག་རྡུང་གཏོང་སྲོལ་ཡང་
ཡོད། གང་ལྟར་ལུགས་སྲོལ་དེ་ནི་༸རྒྱལ་བ་སྐུ་ཕྲེང་བཅུ་གཉིས་པའི་མཚན་ལམ་
དུ་བྱུང་བའི་རྗེས་ལ་ཡུལ་སྲོལ་དུ་ཆགས་པ་ཞིག་ཡིན་པར་བཤད། ལོ་གསར་ཚེས་
གཅིག་ཉིན་སྐུ་དྲག་གི་ནང་མི་ཚོ་དང་གཞུང་ཞབས་པ་ཚོས་ང་ཚོ་མགྲོན་འབོད་བྱེད་

164 ཆུ་སྐྱེས་སྒྲོལ་མའི་བསྒྱུར་དེབ།
པར་བརྟེན[པོ་ཏཱ་ལའི་]མཛད་རིམ་གྲུབ་རྗེས་ལམ་སང་ཕྱིར་ལོག་དགོས། སྤྱིར་
བཏང་བྱས་ན། ཉིན་དེར་ཁྱིམ་དུ་སོག་པོའི་རྒྱ་ཁོག་ཟ་མ་བཟོ་ཡི་རེད།
ལོ་གསར་ཚེས་གཉིས་ཉིན་གྱི་ཞོགས་པའི་ཆུ་ཚོད་བརྒྱད་པར། པོ་ཏཱ་ལའི་
མཛད་རིམ་དབུ་འཛུགས་གནང་གི་རེད། དེར་ང་ཚོ་ཚེས་གཅིག་ཉིན་ལྟར་མགྲོན་
འབོད་གནང་གི་ཡོད་སྟབས། ང་ཚོས་བཀའ་ཤག་དང་གཞུང་ཞབས་པ་རྣམ་པ། དེ་
བཞིན་བླ་མ་ཁག་བཅས་ལ་འབུལ་བ་སོགས་འཁྱེར་ནས་མཛད་སྒོར་བཅར་གྱི་
ཡོད། དེ་ཉིན་གྱི་མཛད་རིམ་ནི་ཚེས་གཅིག་གི་མཛད་རིམ་ལས་གྲ་རྒྱས་པ་ཡོད།
དེ་ཡང་ཐོག་མར་སྐུ་ཕྱག་འབུལ་བ་དང་ཕྱག་དབང་ཞུ་བ་སོགས་བྱེད་ཅིང༌། དེ་ནི་
མཛད་རིམ་གལ་གནད་ཅན་ཚང་མར་བྱེད་པའི་ལུགས་སྲོལ་ཞིག་རེད། གཞན་
ཡང༌། གྲོ་མ་འབྲས་སིལ་དང་བོད་ཇ། དེ་བཞིན་ཤ་བག་ལེབ་སོགས་རོ་བཅུད་ལྡན་
པའི་ཟས་རིགས་འདེགས། དེ་ཉིན་གནས་ཆུང་ཆོས་སྐྱོང་སྐུ་ཕེབས་གནང་ནས་ལོ་
གསར་པའི་ནང་གནས་ཚུལ་ཅི་འབྱུང་སྐོར་ལ་ལུང་བསྟན་ཕེབས་པ་རེད།
ལོ་གསར་ཚེས་བཞི་ཉིན་ནས་ལྷ་སའི་སྨོན་ལམ་ཆེན་མོ་དབུ་འཛུགས་གནང་
གི་ཡོད་པ་དང་། སྨོན་ལམ་ཚུགས་རིང་གཞས་གཏོང་བ། ཆང་འཐུང་ནས་ར་བཟི་
བ། དོན་མེད་སྐད་ཅོར་རྒྱག་པ། ཐ་ན་ཁྱི་སྐད་རྒྱག་པ་སོགས་མི་ཆོག་པ་བཅས་ཀྱི་
སྒྲིག་གཞི་དམ་པོ་ཡོད་པར་ཚང་མས་སྲུང་བརྩི་ཞུ་དགོས། སྨོན་ལམ་མ་ཚུགས་
སྔོན་དགོན་སྡེ་ཁག་གཞན་གྱི་དགེ་འདུན་པ་རྣམས་ལྷ་སར་ཕེབས་ཏེ་གཡས་
གཡོན་གྱི་གྲོང་ཁྱིམ་དུ་བཞུགས། སྨོན་ལམ་ནི་གཙུག་ལག་ཁང་དུ་ཚུགས་པ་དང་

165རྒྱལ་ཡུམ་ཆེན་མོ།
གཙུག་ལག་ཁང་གི་སྟེང་ཤོད་བར་གསུམ་དུ་དགེ་འདུན་པས་ཁེངས་པར་འགྱུར་བ་
ཞིག་ཡིན།
༸གོང་ས་མཆོག་སྨོན་ལམ་མཛད་སྒོར་ཆིབས་བསྒྱུར་བསྐྱངས་ན། ང་དང་
ནང་མི་ཚོ་ཡང་ཆུ་ཚོད་ཁ་ཤས་རིང་དེར་བསྐྱོད་ཅིང་། དེ་ཡང་ང་ཚོར་གཙུག་ལག་
ཁང་དུ་དམིགས་བསལ་གྱི་སྡོད་ས་གོ་སྒྲིག་བྱས་ཡོད། མི་དམངས་ཀྱིས་ང་ཚོ
མཐོང་མི་ཐུབ་ཀྱང་དེའི་སྒེའུ་ཁུང་ནས་ང་ཚོས་སྨོན་ལམ་གྱི་རྣམ་པ་ཚང་མ་མཇལ་
ཐུབ། དེ་མིན་ཚེས་བརྒྱད་དང་བཅོ་ལྔ་གཉིས་ཚེས་བཟང་ལ་བརྩི་སྲོལ་ཡོད་པས་
སྨོན་ལམ་ཆེན་མོར་མཇལ་དུ་འགྲོ་ཡི་ཡོད་པ་ལས། སྨོན་ལམ་ཉིན་གྲངས་ཉི་ཤུ་
ཙམ་རིང་ཚུགས་ཀྱི་ཡོད་པ་དེ་ཚང་མར་ནི་འགྲོ་ཡི་མེད། ལྕང་གསེབ་ཤར་གྱི་
ཁྱམས་ར་ནས་སྨོན་ལམ་གྱི་བྱེད་སྒོ་ཚང་མ་མཇལ་ཐུབ།
ལྟད་མོ་ཆེ་ཤོས་ཤིག་ནི། སྨོན་ལམ་སྐབས་ཀྱི་ཇ་འདྲེན་པ་ཚོ་རེད། དེ་ཡང་
ཁོང་ཚོས་པུས་མོའི་མཚམས་བར་སླེབས་པའི་ཤམ་ཐབ་དམིགས་བསལ་ཞིག་
གྱོན། དོར་མ་དང་རྐང་ཤུབ་གྱོན་སྲོལ་མེད། ཟངས་དང་རག་ལས་བཟོས་པའི་ཇ་
སྣོད་ཆེན་པོ་དེ་འདྲ་དཔུང་པར་འཁུར་ནས་རྐང་རྗེན་པར་གཡས་གཡོན་གཉིས་ལ་
བལྟ་བཞིན་ཇ་འདྲེན་དུ་རྒྱུག་འགྲོ་བ་དེ་རེད། སྐབས་རེར། ངས་སྨོན་ལམ་སྐབས་
དགེ་འདུན་པ་ཚོའི་ཟ་མ་་བཟོ་མཁན་ལ་བལྟ་བཞིན་གད་མོ་ཡང་ཤོར་མྱོང་ཡོད། དེ
ནི་ཁོང་ཚོས་ཟ་མ་བཟོ་སའི་ཁྲོ་ཟངས་ལ་སྙོབ་ལ་མ་སྙོབ་ཀྱིས་དཀྲུག་དཀྲུག་གཏོང་
གི་ཡོད་པས་རེད་ལ། ད་དུང་ཁོང་ཚོས་ཅོག་ཙེ་ཆེན་པོ་དེ་འདྲའི་སྒང་ལ་འཛེགས་

166 ཆུ་སྐྱེས་སྒྲོལ་མའི་བསྒྱུར་དེབ།
ནས་མི་མང་པོ་ཞིག་གིས་ཁྲོ་ཟངས་ཆེན་པོ་གཅིག་གི་ནང་ལ་ཟ་མ་བཟོ་ཡི་ཡོད་པ་
དེ་མཐོང་བས་ཀྱང་རེད། ཐུག་པ་མེ་འདག་བཟོས་ན་དེར་འབྲས་དོ་པོ་བརྒྱ་ལྷག་དང་
ལུག་ཤ་ཧྲིལ་པོ་སུམ་ཅུ་ཙམ་ནི་བཟོ་ཐེངས་གཅིག་ལ་དགོས་པ་རེད།
སྨོན་ལམ་མཇུག་མ་རྫོགས་ཙམ་ལ་མདའ་འཕེན་པ་དང་རྟ་རྒྱུག་འགྲན་པ་
སོགས་བྱེད། མི་ཚང་མང་ཆེ་བས་རྩེད་འགྲན་པ་དང་རྟ་གོ་སྒྲིག་ཞུ་ཡི་རེད། སྔ་མོའི་
དམག་སྦྱོང་གི་ལུགས་སྲོལ་ལྟར་འགྲན་ཞུགས་པ་རྣམ་པས་ཁྲབ་དང་རྨོག་གྱོན་
སྲོལ་ཡང་ཡོད། ང་ཚོ་ལྷ་སའི་ལོ་གསར་གྱི་བྱེད་སྒོ་སོགས་ཚང་མར་མཉམ་ཞུགས་
བྱེད་པ་མ་ཟད། ཨ་མདོའི་ལོ་གསར་དང་དེ་འབྲེལ་གྱི་ལོ་འཁོར་མོའི་བྱེད་སྒོ་ཚང་
མའང་སྲུང་བརྩི་ཞུ་ཡི་ཡོད། གཞན་ཡང་། ང་ཚོས་ཨ་མདོའི་དུས་ཆེན་རེད་ཅེས་
ཟས་རིགས་དམིགས་བསལ་དེ་འདྲ་བཟོས་ནས་ལས་མི་ཚོར་སྤྲོད་སྐབས་ཁོང་
ཚོས་ཧང་སངས་སངས་བྱེད་ཀྱི་རེད།

167རྒྱལ་ཡུམ་ཆེན་མོ།
༢༡
རྨོ་མོ་དང་ཡུགས་མོ།
ང་ཚོ་ལྷ་སར་སླེབས་ནས་ལོ་གཉིས་སོང་མཚམས་ཀྱི་ཕྱི་ལོ་1940ལོར་བུ་
མོ་རྗེ་བཙུན་པད་མ་སྐྱེས། དེ་ང་རང་ནོར་གླིང་ལ་ཡོད་སྐབས་རེད། མིང་དེ་༸གོང་
ས་མཆོག་གིས་བཏགས་གནང་། དེ་རྗེས་ལྕང་གསེབ་ཤར་དུ་སྤོས་ནས་ང་ལ་བུ
གཉིས་སྐྱེས་མོད་གཅིག་ནི་ལོ་གཉིས་ལ་སླེབས་དུས་ཏེ་ཕྱི་ལོ་1941ལོར་ཚེ་ལས་
འདས། བུ་ཅིག་ཤོས་དེའི་མིང་ལ་བསྟན་འཛིན་ཆོས་རྒྱལ་ཟེར་ཞིང་1946ལོར་
སྐྱེས། ཚེ་ལས་འདས་སོང་བའི་བུ་ཡི་མིང་ལ་བསྟན་འཛིན་ཆོས་གྲགས་ཟེར་ཞིང་
གྲུང་པོ་ཞིག་ཡོད། སྐབས་རེར་༸་གོང་ས་མཆོག་གི་གཟིམ་ཆུང་དུ་བཅར་ནས་ཅ་
ལག་ཚང་མ་མགོ་རྟིང་སློག་གིན་ཡོད། ཁོང་ལ་གློ་ཚད་ཕོག་སྟེ་ཟླ་བ་མང་པོར་ལུས་
ནས་གྲོངས་སོང་། སྐབས་དེར། ངས་དགའ་གདོང་ཆོས་སྐྱོང་གདན་དྲངས་ནས་
ལུང་བསྟན་ཞུས་པ་ཡིན།

168 ཆུ་སྐྱེས་སྒྲོལ་མའི་བསྐྱུར་དེབ།
འགག་རྩའི་དུས་དེར། གནས་ཆུང་ཆོས་སྐྱོང་དང་དགའ་གདོང་གཉིས་༧གོང་
ས་མཆོག་གི་གཟིམ་ཆུང་དུ་སྐུ་ཕེབས་གནང་ཞིང༌། སྐུ་རྟེན་གཅིག་གི་ལྷ་སྐུ་ཡལ་ན
གཞན་དེ་ལམ་སང་སྐུ་ཕེབས་ཞུས། སྐུ་ཕེབས་གནང་སྐབས་༸གོང་ས་མཆོག་གི་
སྐུ་མདུན་ལ་འཁྲིད་པར་ཁོང་གིས་ཕྱག་ནས་གཏོར་གནང་མཛད་པ་དེས། ཅི་སྟེ་
ཁོང་ལ་སྐུ་ཕེབས་པའི་ནུས་ཤུགས་འདང་ངེས་ཤིག་མེད་ན་དེས་ནུས་ཤུགས་སྦྱིན་
པ་དང༌། ཁོང་ལ་ནུས་ཤུགས་ཚད་ལྡན་ཞིག་ཡོད་ན་དེས་སྔར་ལས་ཤུགས་ཆེ་རུ་
གཏོང་བར་ཕན་རླབས་ཐོན་གྱི་ཡོད། གཞན་ཡང༌། གནས་ཆུང་ཆོས་སྐྱོང་ནི་༸གོང་
ས་མཆོག་དང་བོད་གཞུང་གི་སྐུ་རྟེན་ལ་ཕེབས་པ་དང༌། སྐུ་རྟེན་ཁོང་ནི་རབ་བྱུང་བ་
པས་མི་སྐྱའི་ནང་དུ་སྐུ་ཕེབས་གནང་དུ་ཕེབས་སྲོལ་མི་འདུག དགའ་
གདོང་སྐུ་རྟེན་ནི་སྐྱ་བོ་སྐྱེས་སྨན་དང་བུ་ཕྲུག་ཡོད་མཁན་ཞིག་ཡིན་སྟབས། ང་ཚོ་
ནང་བཞིན་གྱི་སྐྱ་བོའི་ཁྱིམ་ཚང་དུ་སྐུ་ཕེབས་ལ་ཕེབས་སྲོལ་ཡོད། ཁོང་ལ་འབྲས་
སྤུངས་ཀྱི་ཉེ་འགྲམ་དུ་ཁོང་རང་ཉིད་ཀྱི་དགོན་པ་ཡོད། མདོར་ན་སྐུ་རྟེན་རྣམ་པ་
གཉིས་དང་ང་རང་འབྲེལ་ལམ་ཡག་པོ་ཡོད།
སྐུ་རྟེན་ཚོས་དུས་རྒྱུན་སྐུ་ཕེབས་མ་གནང་གོང་གི་ཉིན་གཅིག་སྔོན་ལ་གྲིབ་
སེལ་གྱི་ཆོ་ག་གནང་དགོས། དེ་ཡང་སྐུ་ཕེབས་གནང་རྒྱུ་ནི་ཧ་ཅང་དཀའ་ལས་
ཁག་པོ་ཡོད་པས་ཙོང་དང་སྒོག་པ། ཤ་སོགས་ལ་འཛེམས་ནས་བཙོག་སེལ་ལམ་
གྲིབ་སེལ་གནང་དགོས། དེ་ལྟར་གྲིབ་སེལ་སོགས་མ་གནང་བ་ཡིན་ན། སྐུ་ཕེབས་

169རྒྱལ་ཡུམ་ཆེན་མོ།
གནང་སྐབས་ཟུག་གཟེར་ཤིན་ཏུ་ཆེ་བ་དང༌། ན་ཟུག་དེ་རྟ་ལྕག་གཞུས་ནས་ཉེས་
རྡུང་བཏང་བ་ལྟར་ཉིན་མང་པོའི་རིང་སྙུན་གྱི་ཡོད་པར་བཤད།
ང་ཚོས་ཁྱིམ་གྱི་མཆོད་གཤོམ་ལ་མཆོད་རྫས་ཀྱིས་བརྒྱན་ནས་དགའ་གདོང་
སྐུ་རྟེན་ཁྱིམ་རང་ལ་གདན་འདྲེན་ཞུས་པ་རེད། སྐབས་དེར། ཆོས་སྐྱོང་གིས་ངས་
བུ་པང་དུ་ཉར་ནས་ཡོད་པར་གཟིགས་བཞིན་ཆོ་ངེ་འདོན་པ་དང༌། དེའི་མོད་ལ་
དགའ་གདོང་ཡར་ནང་དུ་ཕེབས་སོང་བར། བུས་ཁོང་ལ་ཐེངས་གཅིག་བལྟས་རྗེས་
དེ་མ་ཐག་དབུགས་ཀྱི་རྒྱུ་བ་ཆད་སོང༌། བུ་གྲོངས་སོང་ནའང་ངས་དགའ་གདོང་ལ་
མུ་མཐུད་ནས་ལུང་བསྟན་གནང་རོགས་ཞེས་ཞུས།
ཁོང་གི་དབུ་ཞྭའི་སྒྲོག་ཐག་དེ་ཨོག་མའི་འོག་ལ་བསྡམས་ནས་ཡོད་པས་སྐུ་
རྟེན་ཞབས་སྟེགས་ལ་བཞུགས་རྗེས་གསོལ་དཔོན་གཉིས་ནས་དེ་མདུད་རོགས་
བྱས། དེ་ཡང་དབུ་ཞྭ་ནི་གསེར་དངུལ་དང༌། རྨ་བྱའི་སྒྲོ། དར་གོས་བཅས་ཀྱིས་
བརྒྱན་ཡོད་པ་ཧ་ཅང་གི་ལྗིད་ཁོག་ཆེན་པོ་ཞིག་ཡིན་པར་བརྟེན། མི་གཉིས་ཀྱིས་
དེར་རམ་འདེགས་ཞུས་ན་མ་གཏོགས་དབུ་ཡར་འདེབས་ཐུབ་ཀྱི་མི་འདུག ཁོང་
གིས་ལྷ་ཆས་ཕྱུ་པ་ཕུ་ཐུང་རིང་པོ་ཡོད་པ་ཞིག་དང་པང་གདན་བཅས་མཆོད་འདུག
དགེ་འདུན་པ་ཉི་ཤུས་དུང་དང་རྒྱ་གླིང་གི་རོལ་མོ་དང་བཅས་ཞལ་འདོན་གནང་
བཞིན་སྐུ་ཕེབས་ཞུ་བ་བཅས་གནང༌།
ཞལ་འདོན་སོགས་གནང་ནས་སྐར་མ་བཅུ་ཙམ་སོང་རྗེས་དགའ་གདོང་སྐུ་
རྟེན་འདར་ཟུག་དང་བཅས་དྲན་མེད་དུ་གྱུར། དེ་མ་ཐག་ཞབས་སྟེགས་ལས་

170 ཆུ་སྐྱེས་སྒྲོལ་མའི་བསྒྱུར་དེབ།
བཞེངས་གྲབས་གནང་སྐབས་ལྷ་ཕེབས་པ་དང༌། ཁོང་གི་ཞལ་རས་སྐྲངས་ནས་སྔོ་
ནག་ཏུ་འགྱུར་གྱི་འདུག དེ་ནི་དབུ་ཞྭའི་སྒྲོག་མདུད་དེས་མགུལ་བ་དམ་དུ་བཙིར་
བས་རེད། དེ་རྗེས་གསོལ་དཔོན་གྱིས་གང་མགྱོགས་མདུད་པ་དེ་གློད་པས་ད་
གཟོད་གཞི་ནས་དབུགས་གཏོང་གི་འདུག
སྐུ་རྟེན་གྱི་ཕྱག་གཡོན་པར་མདའ་གཞུ་དང་གཡས་པར་རལ་གྲི་རིང་པོ་ཞིག་
བསྣམས། ཡར་བཞེངས་པ་དང་མཆོད་གཤོམ་མདུན་དུ་ཕྱག་གསུམ་འཚལ་རྗེས་
འཆམ་བསྐྱོན་གནང་ཞིང་། ནང་དུ་ཡར་བསྐྱོད་མར་བསྐྱོད་ཐེངས་གསུམ་གནང་
རྗེས་མདའ་མོ་གནམ་ལ་འཕངས་རྗེས་མདའ་གཞུ་ས་ལ་གཡུགས་པ་དང་། དེ་ནས་
རལ་གྲི་གཡུག་གཡུག་བཅས་གནང་དུས་གཡས་གཡོན་གྱི་མི་ཚོགས་ཁྲོད་ནས་མི་
དགྱེས་ས་དེ་འདྲ་གཟིགས་པ་བྱུང་ན་རལ་གྲི་ཐེབས་སྲིད་པ་ཞིག་རེད། དེ་ནི་གོམས
འདྲིས་ཤིན་ཏུ་ནས་ཆེ་བའི་གནང་སྟངས་ཤིག་རེད།
གཞན་ཡང་འཆམ་བསྐྱོན་རྗེས་བཀའ་མོལ་གསུང་བ་དེ་ལྷ་སྐད་གོ་མཁན་ཁོང་
གི་དྲུང་ཡིག་ཅིག་གིས་ཡིག་ཐོག་ལ་འགོད་ཀྱི་འདུག དེ་མིན་ང་ཚོས་ལྷ་སྐད་དེ་གོ་
ཡི་ཡོད་པ་མ་རེད། དེ་ལྟར་ཆུ་ཚོད་ཕྱེད་ཀ་ཙམ་གྱི་རིང་ལ་སྐུ་ཕེབས་གནང་བ་དང་
ཕེབས་གྲུབ་རྗེས། ཁོང་ཤི་བ་ལྟར་ཚོར་མེད་དུ་འགྱུར་བས་དེ་མ་ཐག་གསོལ་དཔོན་
རྣམ་པས་ཁོང་གི་དབུ་ཞྭ་ཕུད་རོགས་ཞུ་ཡི་འདུགཏོག་ཙམ་ནས་དྲན་པ་སོས་ཀྱི་
འདུག་ཀྱང༌། ན་ཟུག་གིས་སྨྲེ་ངག་དྲག་པོ་འདོན་པ་དང་ནུས་ཤུགས་ཡོད་ཚད་ཟད་
པ་ལྟར་དབུགས་ཧལ་བ་བཅས་བྱེད་ཀྱི་འདུག

171རྒྱལ་ཡུམ་ཆེན་མོ།
དགའ་གདོང་གིས་ངའི་བུ་ཚེ་འདས་དེ་ནི་རྩ་ཆེན་པོ་ཞིག་ཡིན་སྟབས། ཚེ་
ལས་འདས་ཟིན་རུང་སྨོན་ལམ་གསུང་ན་བསྐྱར་དུ་ཕ་མ་གཉིས་ལ་འཁོར་ངེས་སྐོར་
གསུང་བྱུང་བས། ངས་ད་ཆ་ང་ནི་ལོ་བཞི་བཅུ་ཞེ་ལྔ་ལ་སླེབས་ཟིན་པས་མངལ་
འཁོར་འདོད་མེད་ཅེས་ཁོང་གི་ལུང་བསྟན་ལ་འདོད་མོས་བྱས་མེད། ངའི་བུ་མོ་ལ་
ཁོང་གི་རྣམ་ཤེས་འཁོར་ན་ཡག་ཤོས་རེད་ཅེས་ཀྱང་ཞུས་པ་ཡིན། ངའི་བུ་མ་
གྲོངས་གོང་ལ་ངའི་བུ་མོར་བུ་མོ་ཞིག་སྐྱེས། སྐབས་དེར། ངའི་བུ་ན་ནས་སྡུག་པོ་
ཡོད་རུང་བཙས་མ་ཐག་པའི་བུ་མོ་དེར་ཐུག་འདོད་ཀྱི་ཨུ་ཚུགས་བྱས་བྱུང་བས་
ངས་ཁོང་བུ་མོར་ཐུག་ཏུ་འཁྲིད། ཁོང་གི་ལག་པས་བུ་མོར་བྱམས་བརྩེ་ཆེན་པོས་
བྱིལ་བྱིལ་གནང་སོང་ལ་དེ་ནས་ཉིན་གསུམ་གྱི་རྗེས་ཁོང་ཚེ་ལས་འདས་པར་གྱུར།
ང་ལ་རྟག་ཏུ་ཕྲུ་གུ་ཚེ་ལས་འདས་མཁན་ཚོ་རྨི་ལམ་དུ་ཡང་ཡང་འཁོར་གྱི་
ཡོད་ནའང༌། བུ་བསྟན་འཛིན་ཆོས་གྲགས་གྲོངས་པ་ནས་བཟུང་རྨི་ལམ་དེ་འདྲ་
འཁོར་མ་བྱུང༌། དེར་བརྟེན། དུས་རྒྱུན་དུ་ངེད་ཚོའི་ནང་དུ་དགོན་སར་རིན་པོ་ཆེ་ཞུ་
བའི་བླ་མ་རྒན་པ་ཞིག་ཞབས་བརྟན་ལ་ཕེབས་ཀྱི་ཡོད་པ་ཁོང་གདན་འདྲེན་ཞུས་
ནས་དེ་ལྟའི་རྨི་ལམ་མ་རྨིས་པའི་རྒྱུ་མཚན་ཅི་ཡིན་སྐོར་ཐུགས་དམ་ཞུས་པར།
ཁོང་གིས་ཀྱང་ཚེ་ལས་འདས་སོང་བའི་བུ་དེ་རྩ་ཆེན་པོ་ཞིག་ཡིན་ཚུལ་དང་། དུར་
འཇུག་མ་བྱས་ན་བཟང་ཚུལ་གསུང་བྱུང་བས། ང་ཚོས་སྐུ་ཕུང་དེ་སྒམ་ཆུང་ཞིག་
གི་ནང་བཞག་ནས་དེར་ལྕགས་གཟེར་བརྡབ་ནས་ཁ་གཅོད་ལྕགས་དམ་པོ་བྱས་པ་
དེའི་ནང་ལ་ཉར། ངས་ཁོང་ལ་བུའི་ཕུང་པོ་སྒམ་ནང་དུ་བཞག་ནས་གཟེར་ཁ་བརྒྱབ་

172 ཆུ་སྐྱེས་སྒྲོལ་མའི་བསྒྱུར་དེབ།
སྟེ་བཞག་ན་རྣམ་ཤེས་འཕོ་མི་ཐུབ་པ་མིན་ནམ་ཞེས་བཀའ་འདྲི་ཞུས་པར། དགོན་
སར་རིན་པོ་ཆེས་ད་ནི་ཕྲུ་གུ་དེས་སྐྱེ་བ་བླངས་ཚར་བ་རེད་ཅེས་དང་། བུའི་སྐྱེ་བ་
དེའང་ངའི་ཐག་ཉེ་ཞིག་ན་ཡོད་ཚུལ་དང༌། དེ་བཞིན་མི་ཞིག་གྲོངས་རྗེས་སྐྱེ་བ་
བླངས་ཚར་ཡོད་ན་རྨི་ལམ་བསྐྱར་དུ་གཏོང་སྲོལ་མེད་ཅེས་སོགས་གསུང་བྱུང་
བས། ངས་རིན་པོ་ཆེ་ལ་སྐྱེ་བ་དེ་ང་ཚོའི་ལས་མི་ཚོའི་ཕྲུ་གུ་དེ་ཚོ་ཡིན་ནམ། ཡང་
ན། ངའི་བུ་མོར་སྐྱེས་པའི་བུ་མོ་དེ་ཡིན་ནམ་ཞེས་བཀའ་འདྲི་ཞུས་པར། ཁོང་ནས་
དེ་ཚོ་རེད་བསམ་གྱི་མི་འདུག་ཀྱང་བུ་དེ་ནི་བུ་མོ་ཞིག་གི་སྐྱེ་བ་བླངས་ཚར་འདུག་
ཅེས་གསུངས། དེ་བཞིན་མུ་མཐུད་གསུང་རྒྱུར། བུ་མོ་དེ་ནི་ཚེ་རིང་པོ་མེད་པས་དེ་
གྲོངས་རྗེས་བསྐྱར་དུ་སྐྱེ་བ་ཕོ་ལུས་ཤིག་ཐོབ་རྒྱུ་ཡིན་ཚུལ་གསུང་སོང༌།
ངས་རིན་པོ་ཆེར་བུ་མོའི་བུ་མོ་དེ་ངའི་བུའི་སྐྱེ་བ་རེད་དམ་ཞེས་ཨུ་ཚུགས་
ཀྱིས་ཞུས་ཀྱང་ཁོང་ནས་བཀའ་ལན་གང་ཡང་མི་གནང་བར། ངའི་ཚ་མོ་ཚེ་རིང་པོ་
མི་འདུག་པས་ཁོང་མོར་བྱམས་སྐྱོང་བྱེད་དགོས་ཞེས་གསུངས། གཞན་ཡང་།
བསོད་ནམས་ཆེ་དྲགས་པས་ང་ཚོའི་བསོད་ནམས་ཀྱིས་མི་འཆུན་པ་ཡིན་སྟབས་
ཁོང་མོའི་ཆེད་དུ་ཞབས་བརྟན་སྒྲུབ་དགོས་ཞེས་ལམ་སྟོན་ཡང་གནང༌། ཉིན་འགའི་
རྗེས་ངའི་ཚ་མོ་ཉིན་བདུན་རིང་ལ་ན་སོང་བ་དང་། ངའི་བུ་མོ་དང་ཁོང་གི་ཁྱོ་གས་
རྒྱ་མཚོ་གཞིས་ཀར་འཁྲིད་ནས་དེར་ཉིན་འགར་བསྡད་ན་དྲག་སྐྱེད་ཡོང་རེ་བྱས་
ནས་དེར་འགྲོ་གཏན་འཁེལ། ཁོང་ཚོ་མ་ཐོན་གོང་གི་ཉིན་ཤས་སྔོན་ནས་ཚ་མོ་ནི་ངུ་
རྒྱུ་མེད་པར་ཁུ་སིམ་པོར་གྱུར། འོན་ཀྱང༌། ཁོང་ཚོ་ཐོན་སྐབས་མི་འདོད་པའི་རྣམ་

173རྒྱལ་ཡུམ་ཆེན་མོ།
པས་ཆོ་ངེ་དྲག་པོ་འདོན་ཅིང་། རྒྱ་མཚོར་སླེབས་རྗེས་ཁོང་མོ་བེམ་རོ་ལྟར་དུ་
གནས་ནས་ཉིན་གསུམ་གྱི་རྗེས་འདས་གྲོངས་སུ་གྱུར
ཚ་མོས་རང་ཉིད་ཤི་མ་གསོན་གྱི་གནས་སྐབས་དེར་ང་ཚོར་ཐུག་འདོད་ཆེན་
པོ་བྱས་རྐྱེན་ང་དང་ཁྱོ་ག་གཉིས་རྒྱ་མཚོར་ཕྱིན། ངའི་ཁྱོ་ག་སླེབས་མ་ཐག་བུ་མོས་
ངོ་ཤེས་པའི་བརྡ་ལན་དུ་ཆོ་ངེ་འདོན་པ་དང༌། ཁོང་གིས་ཁོང་མོ་ལ་འོ་མ་ཏོག་ཙམ་
སྦྱིན། ང་ཚོས་ཞབས་བརྟན་སྒྲུབ་མཁན་གྱི་དགེ་འདུན་པ་གདན་འདྲེན་ཞུས་ཤིང་
ཁོང་ཚོའི་ཞལ་འདོན་མཇུག་རྫོགས་མཚམས་དེར་ཁོང་མོ་ཚེ་ལས་འདས་སོང་།
དུར་འཇུག་གི་ཆེད་གཟུགས་པོར་ཁྲུས་བྱེད་སྐབས་ང་ཚོས་སྒལ་ཚིགས་ཆ་ཚང་
དམར་སྨུག་ཆགས་ཡོད་པ་མཐོང་བས། ད་གཟོད་གཞི་ནས་ཁོང་མོའི་སྒལ་ཚིགས་
ཆག་ཡོད་པ་ཤེས་རྟོགས་བྱུང༌།
ཚ་མོ་གྲོངས་ནས་ཉིན་ཁ་ཤས་སོང་རྗེས། ང་ལ་བུ་བསྟན་འཛིན་ཆོས་གྲགས་
འདས་གྲོངས་སོང་བ་དེའི་རྨི་ལམ་ཡང་བསྐྱར་བཏང་བ་དང་། རྨི་ལམ་དུདུ་ཁོང་བྲག་
ཕུག་ཅིག་གི་ནང་དུ་གཅེར་བུར་བསྡད་འདུག་པ་དང༌། ངས་ལག་པ་གཉིས་ཕར་
བརྐྱངས་ནས་བུ་ངའི་ཕྱོགས་ལ་ཚུར་འཐེན་པ་རྨིས། དེ་སྐོར་ཁྱོ་ག་ལ་འགྲེལ་བརྗོད་
བྱེད་སྐབས། ཁོང་གིས་དགའ་གདོང་གི་ལུང་བསྟན་ནང༌། བུ་འདས་པོ་དེ་བསྐྱར་དུ་
ང་ལ་འཁོར་གྱི་རེད་ཅེས་ལུང་བསྟན་བྱུང་བས་ཕལ་ཆེར་མངལ་འཁོར་བ་རེད་ཟེར།
ང་ལ་ནི་བསྐྱར་དུ་ཕྲུ་གུ་སྐྱེ་འདོད་མེད་པས་ལུང་བསྟན་དེར་དགའ་མོས་རྩ་བ་ནས་
མ་བྱུང༌།

174 ཆུ་སྐྱེས་སྒྲོལ་མའི་བསྒྱུར་དེབ།
ཇི་ལྟར་འདོད་མོས་མེད་རུང་ལོ་དེ་རང་ལ་བུ་བསྟན་འཛིན་ཆོས་རྒྱལ་སྐྱེས་པ་
རེད། དེ་སྐབས་སྐྱོར་མོ་ལུང་ནས་ཡིན་པའི་བླ་མ་ཞིག་ཕེབས་ནས་ངའི་བུ་ཁོང་ཚོའི
མཁན་པོ་འདས་པོའི་ཡང་སྲིད་རེད་ཟེར། དེ་དང་དུས་མཚུངས་འབྲས་སྤུངས་ནས་
གྲྭ་པ་ཞིག་ཕེབས་ནས་ཁོང་ཚོའི་དགེ་རྒན་འདས་པོའི་ཡང་སྲིད་རེད་ཟེར་བས།
ངས་བུ་འདི་སུ་གང་གི་ཡང་སྲིད་མིན། ཁོང་རབ་ཏུ་བྱུང་བཅུག་སྟེ་ྋགོང་ས་མཆོག་
གི་ཞབས་ཞུར་བཞག་གི་ཡིན་ཞེས་གཉིས་ཀར་ངོས་ལེན་མ་བྱས།
དེ་སྐབས་བུ་ལ་ཆུ་སྒང་སྐྱེས་པ་དང་དེ་བརྡོལ་བ་བཅས་རྫོགས་རྒྱུ་མེད་པ་
ཞིག་བྱུང༌། དེ་ནི་ངས་ཁོང་སྤྲུལ་སྐུར་ངོས་འཛིན་བྱེད་དུ་མ་བཅུག་པའི་དབང་གིས་
རེད་ཟེར་བས། ཧ་ཅང་མི་འདོད་བཞིན་དུ་ཁོང་མངའ་རིས་རིན་པོ་ཆེ་བྱེད་དུ་སྐྱོར་མོ་
ལུང་ལ་བཏང༌། དེ་ཡང་དགའ་གདོང་ནས་ང་ལ་དེ་ལྟར་མ་བཏང་ན་ཁོང་ཚེ་རིང་
པོར་བཞུགས་མི་སྲིད་ཅེས་གསུང་པ་ལྟར་ཁོང་དགོན་པར་བཏང་བས་ནད་དེ་
རྣམས་ཞི་བར་གྱུར།
སྐྱོར་མོ་ལུང་ལ་ཕེབས་སྐབས་ཁོང་ལོ་གསུམ་དང་ཕྱེད་ཀ་ཡིན། དེར་ལོ་
གསུམ་བཞུགས་པ་དང་དེ་རྗེས་འབྲས་སྤུངས་ལ་ལོ་གསུམ་བཞུགས། སྐྱོར་མོ་
ལུང་ནི་ང་ཚོའི་ནང་ནས་ཆུ་ཚོད་གསུམ་གྱི་ལམ་ཐག་ན་ཡོད་པས་ཁོང་དེ་དང་
འབྲས་སྤུངས་སུ་བཞུགས་དུས་བདུན་རེའི་གུང་གསེང་ལ་ཡང་ཡང་ནང་དུ་ལེན་གྱི་
ཡོད། སྐབས་དེར། ངའི་ཨ་མ་ལགས་ཁོང་དང་མཉམ་དུ་ཡོད་ཁར་ཁོང་[མངའ་
རིས་རིན་པོ་ཆེ]ཆུང་ཤོས་ཡིན་པས་སྐྱོར་མོ་ལུང་ལ་འགྲོ་དུས་མང་པོ་བཤུམས་

175རྒྱལ་ཡུམ་ཆེན་མོ།
ཤིང་། ང་རང་ཡང་ངའི་བུ་ཆུང་དང་འབྲལ་མ་ཕོད་པའི་སེམས་ངལ་ཆེན་པོ་བྱུང༌།
རྗེས་ལ་ང་རང་རྒྱ་ནག་ཏུ་འགྲོ་སྐབས་ཁོང་མཉམ་འཁྲིད་བྱས་པ་ཡིན།
བུ་བསྟན་འཛིན་ཆོས་རྒྱལ་སྐྱེས་ནས་ལོ་གཅིག་འཁོར་བའི་རྗེས་ཏེ་1947
ལོར་ངའི་ཁྱོ་ག་ཚེ་ལས་འདས།2 དེ་ནི་ང་ལ་ཉམས་སད་ཀྱི་་དུས་སྐབས་ཤིག་
ཆགས། ངས་ཤེས་ཡོན་མེད་པའི་གནས་སྟངས་དང་གཡོ་ཟོལ་བྲལ་བའི་གཤིས་ཀ་
ལ་དཔག་ནས་ཐོ་འཚམ་པའི་གོ་སྐབས་ལེན་མཁན་དག་ལ་གདོང་ལེན་ཏག་ཏག་
ཅིག་བྱས། དུས་དེར་ང་རང་ཆོད་སེམས་བརྟན་པོ་དང་སེམས་སྟོབས་ཆེན་པོས
འགྱེལ་ས་ནས་ལངས་ཐུབ་ཡོད་པ་དེར་དགའ་སྤོབས་སྐྱེས་ཀྱི་འདུག
ཁོང་ར་མ་སྒང་གཞིས་ཀར་ཉིན་གཅིག་རིང་གི་གཟིགས་རྟོག་ལ་ཕེབས་ནས་
ཕྱིར་ཕེབས་པའི་ལམ་བར་ནས་ནད་གཞི་ལྕི་མོ་ཞིག་ཕོག་སྟེ་གྲོད་ཁོག་ལ་ཟུག་
62 ཡབ་གཞིས་ཆོས་སྐྱོང་ཚེ་རིང་མཆོག་སྐུ་གཤེགས་པའི་ལོ་ཚིགས་སྐོར་ལ་ད་ཡོད་ཡིག་ཆ་
ཁག་ཅུང་ཞལ་མི་མཐུན། དྲུང་ཡིག་ལྷ་མོ་ཚེ་རིང་གིས་ཡབ་གཞིས་ཆོས་སྐྱོང་ཚེ་རིང་སྐུ་གྲོངས་
པའི་ལོ་དེ་ཕྱི་ལོ་1945 ཡིན་པར་བྲིས་ཡོད། <<བཙན་རྒོལ་རྒྱལ་སྐྱོབ།>>(དེབ་ཕྲེང་དང་པོ)
ཨ་མྱེས་རྨ་ཆེན་བོད་ཀྱི་རིག་གཞུང་ཞིབ་འཇུག་ཁང༌། ཕྱི་ལོ་1992ཤོག་ངོས 39 ན་འདི་སྐོར་
གསལ་ཡོད། སྟག་ལྷ་ཕུན་ཚོགས་བཀྲ་ཤིས་ཀྱིས་ཕྱི་ལོ་1946 ལོ་ཡིན་པར་བྲིས་ཡོད། ཁོང་གི་
ལོ་རྒྱུས་<<མི་ཚེའི་བྱུང་བ་བརྗོད་པ>>(དེབ་ཕྲེང་དང་པོ)བོད་ཀྱི་དཔེ་མཛོད་ཁང་། ཕྱི་ལོ་1995
ཤོག་ངོས་237 ན་གསལ། རྗེ་བཙུན་པད་མ་ལགས་ཀྱིས་ཕྱི་ལོ་1947 ལོ་ཡིན་པར་བཤད་
ཡོད། རྗེ་བཙུན་པདྨ་ལགས་ཀྱི་ལོ་རྒྱུས་དེབ་<<Tibet-My Sotry>> Element Books
Limited པར་ཁང་གི་དཔར་མ། དབྱིན་དེབ། ཕྱི་ལོ་1997 ལོ། ཤོག་ངོས 11 པ་ན་གསལ།
ལྟག་མཚེར་རིན་པོ་ཆེའི་རང་རྣམ་<<Tibet is My Country>>ཤོག་ངོས་195དང་196
ན་གསལ་བ་བཅས་འབྲེལ་ཡོད་ལོ་རྒྱུས་ཡིག་ཆ་ཁག་ཡོད།

176
ཆུ་སྐྱེས་སྒྲོལ་མའི་བསྒྱུར་དེབ།
གཟེར་ཆེན་པོ་ལངས་པ་མ་ཟད། ཟླ་བ་གཅིག་གི་རིང་ལ་ནད་ཀྱིས་མནར་སྟབས་
ལུས་སྟོབས་ཉམས་ནས་ཤ་སྐམ་པགས་སྐམ་ཆགས་ཏེ་ཚེ་ལས་འདས་པར་གྱུར།
ཁོང་འདས་གྲོངས་སྐབས་ངས་ཁོང་གི་སྣ་དང་འོག་སྒོ་ནས་ཁྲག་ཐོན་པ་མཐོང་བྱུང༌།
ངའི་ཁྱོ་ག་གཟིགས་རྟོག་བྱེད་པར་ཕེབས་སའི་གཞིས་ཀའི་ཕྱག་མཛོད་དེས་ཁོང་ལ་
དུག་དྲངས་པ་རེད་ཅེས་ཀྱང་གོ་ཐོས་བྱུང༌། ཁོང་ཚེ་ལས་འདས་སྐབས་དགུང་ལོ་
63
བཞི་བཅུ་ཞེ་བརྒྱད་ལ་སླེབས་ཙམ་ཡིན།
63 རྒྱལ་ཡབ་སྐུ་གཤེགས་རྐྱེན་སྐོར་སྐུ་སྒེར་དྲུང་ཆེ་བློ་བཟང་སྦྱིན་པ་ལགས་ཀྱིས་བརྩམས་པ་
<<རྒྱལ་བའི་མཛད་པ་ལས་འཕྲོས་པ>>བོད་ཀྱི་དཔེ་མཛོད་ཁང་གིས་དཔར་སྐྲུན་བྱས་པའི་ནང་
དུ། བཀའ་འབྲེལ་བཞིན་གནད་དོན་འདི་སྐོར་ལ་ཞིབ་འཇུག་ཞུས་རིམ་བཀོད་པ་དེབ་དེའི་ཤོག་
ངོས་109 ནས་111 བར་གསལ་བའི་ནང་། “རྒྱལ་བའི་ཡབ་གཤེགས་པའི་སྐོར།
གཅིགཐེངས་གཅིག་བཀའ་སློབ་ཕེབས་དོན་དུ། ྋརྒྱལ་ཡབ་འདས་རྐྱེན་སྐོར་མཁས་གྲུབ་(སྐུ་ངོ་
རྒྱ་ལོ་དོན་གྲུབ་ཀྱི་སྲས་རྒན་པ)ཀྱིས་ཕྱོགས་བསྒྲིགས་བྱས་པའི་དེབ་ཆུང་ནང་གསལ་གདོང་ཐོག་
རིན་པོ་ཆེས་ལུང་འདྲེན་བྱས་པར་གཞིགས་ན། པཱ་ལགས་འདས་རྐྱེན་སྟག་བྲག་རིན་པོ་ཆེར་
ཐུག་པ་འདྲ་པོ་བཀོད་འདུག ཡང་ཁ་ཤས་ཀྱིས་མགྲོན་གཉེར་ཆེན་མོ་ཕ་ལྷར་དོགས་པ་བྱེད་ཀྱི་
ཡོད་གནས་འདུག འདི་སྐོར་དངོས་བྱུང་གནས་ཚུལ་ཞིབ་འཇུག་གིས་གསལ་པོ་བཟོ་གལ། དེ་
འདྲ་རང་མ་རེད། ཅེས་ཕེབས་དོན་ཞིབ་དཔྱད་བགྱིས་པར། སྟག་བྲག་རིན་པོ་ཆེ་སྲིད་སྐྱོང་
སྐབས་བཀའ་ཤག་ནས་སྦུག་དམ་ལམ་ཡིག་དང་བཀའ་ཐམ་ལམ་ཡིག་གཉིས་ལས། དེ་མིན་
སུས་ཀྱང་ལམ་ཡིག་དང་རྟ་ཁལ་འུལ་མི་སྐུལ་མི་ཆོག་པའི་རྩ་ཚིག་ཅིག་བཀྲམས་པ་དེས་མི་མང་
་ཕན་ཐོགས་བྱུང་ཡོད་ཀྱང་། ཁག་གཅིག་ལ་དོ་ཕོག་བྱུང་ཁོངས་རྒྱལ་ཡབ་ཀྱང་ཡོད་པ་དང༌།
རྒྱལ་ཟུར་རྭ་སྒྲེང་རིན་པོ་ཆེ་དང་རྒྱལ་ཡབ་དབར་འབྲེལ་བ་བཟང་པོ་ཡོད་སྟབས། རྭ་སྒྲེང་རིན་པོ་
ཆེ་མེད་པ་བཟོ་སེམས་ཀྱིས་སྔོན་དུ་རྒྱལ་ཡབ་མེད་པ་བཟོ་ཐུབ་ན་རྭ་སྒྲེང་གི་རྒྱབ་རྩ་རང་བཞིན་

177རྒྱལ་ཡུམ་ཆེན་མོ།
མེད་པ་ཡོང་རེས། དང་པོ་རྒྱལ་ཡབ་མེད་པ་བཟོ་བ་རེད་ཅེས་རྗེས་སུ་རྭ་སྒྲེང་རིན་པོ་ཆེ་གྲོངས་
རྗེས་ལྷ་སྡོད་གོ་མིང་ཏང་གི་མི་སྣས་སྤྱི་ཚོགས་ནང་དཀྲོགས་གཏམ་སྤེལ་འདུག །
གཉིས། རྒྱལ་ཡབ་༡༩༤༦ ལོའི་ཕྱི་ཟླ་༦ ནང་འདས་པ་དང༌། མགྲོན་ཆེ་ཕ་ལྷ་༡༩༤༣ ལོར་
ཚོ་བྱང་སྤྱི་ཁྱབ་སྟེ་བོད་བྱང་ཕྱོགས་བརྒྱུད་ཀྱི་སྤྱི་ཁྱབ་ཡིན་འདུག་པ་ལྟར་ལོ་ཤས་གོང་ནས་ལྷ་ས་
ཉེ་འཁོར་ལ་བཞུགས་ཡོད་མི་འདུག ཁོང་༡༩༤༧ ལོར་མགྲོན་གཉེར་ཆེན་མོར་བསྐོ་གཞག་
གནང་རྗེས་ལྷ་ལྡན་དུ་ཕེབས་གནང་འདུག
གསུམ། བདེ་སྲུང་བཀའ་ཟུར་སྟག་ལྷ་ཕུན་ཚོགས་བཀྲ་ཤིས་མཆོག་གི་ཕྱག་དེབ་ནང་། སྐབས་
དེའི་དངོས་བྱུང་གི་གནས་ཚུལ་ནི། རྒྱལ་ཡབ་མཆོག་ཉིན་གཅིག་ལྷ་སའི་ཉེ་འཁོར་ཡབ་གཞིས་ཀྱི་
འཁྱོངས་གཞིས་སྣེའི་གཞིས་སུ་ཕེབས་ཏེ་ཕག་ཤ་བཞེས་རྐྱེན་སྙུང་གཞི་ཕོག་སྟེ་ཟླ་བ་གཅིག་ཙམ་
རིང་སྨན་བཅོས་གང་གཟབ་གནང་ཡང་ཕན་ཐོགས་མ་བྱུང་བར་སྐུ་གཤེགས་པ་རེད། ཅེས་
འཁོད་འདུག
བཞི། འདི་སྐོར་སྐུའི་གཅུང་མོ་རྗེ་བཙུན་པདྨ་མཆོག་གི་ལོ་རྒྱུས་ནང་པཱ་ལགས་ཀྱི་སྐུ་གཟུགས་
གནས་སྟངས་ཇེ་ཞན་དུ་འགྲོ་བར་བརྟེན་ང་ཚོ་ལོ་གསར་མཛད་སྒོར་དགོངས་འཁྲོལ་ཞུས་ཀྱང༌།
དེའི་དགོང་དྲོར་པཱ་ལགས་ཀྱི་སྙུང་གཞི་གདངས་བསྐྱེད་བྱུང་སྟབས་ལོ་གསར་གྱི་མཆོད་པ་སྒྲིག་
གཤོམས་པཱ་ལགས་ནས་གནང་སྟེ་ནང་མི་ངོ་གཡོག་ཚང་མ་གསོལ་ཇ་མཉམ་བཞེས་གནང༌།
འོན་ཀྱང་ཕྱི་ཉིན་གློ་བུར་སྙུང་གཞི་བསྐྱར་ལོག་བརྒྱབ་སྟེ་སྙུང་ཟུག་དེ་ཙམ་མེད་པའི་ཐོག་ནས་སྐུ་
གཤེགས་པ་རེད། ཅེས་དང་། ལྷ་སྡོད་གོ་མིང་ཏང་སྐུ་ཚབ་ཀྱིས་བོད་ཀྱི་རིག་གནས་ལོ་རྒྱུས་རྒྱ་
ཆ་བདམས་བསྒྲིགས་ནང་། ༡༩༤༦ ལོར་རྒྱལ་ཡབ་གློ་བུར་སྙུང་སྟེ་གྲོངས་པར་ང་དང་ལི་གོ་
ལིང་མཉམ་དུ་མྱ་ངན་ཞུ་བར་འགྲོ་སྐབས་རྒྱལ་ཡུམ་མཇལ་ནས་ནང་གནས་ཇི་ཡིན་དྲིས་པར་
རྒྱལ་ཡུམ་ནས་གློ་བུར་སྙུང་གཞི་ཛ་དྲག་ཅིག་ཕོག་ནས་བཅོས་ཐབས་མ་བྱུང་གྲོངས་སོང་ཞེས་
དང་། ཡབ་གཞིས་མག་པ(སྟག་ལྷ་ཕུན་ཚོགས་བཀྲ་ཤིས)ནས་ཀྱང་རྒྱབ་ཡབ་གྲོངས་རྐྱེན་
གསལ་པོ་རྟོགས་མི་འདུགཅེས་འཁྱོག་བཤད་བྱས་འདུག

178 ཆུ་སྐྱེས་སྒྲོལ་མའི་བསྒྱུར་དེབ།
ཁོང་གྲོངས་སྐབས་ངའི་བུ་ལྟག་མཚེར་རིན་པོ་ཆེ་དང་བློ་བཟང་བསམ་
གཏན་གཉིས་ཕེབས་བྱུང༌། གང་ལྟར་ངའི་ཁྱོ་གས་རང་ཉིད་གྲོངས་རྒྱུ་ཡིན་པ་ཤེས
ཀྱི་འདུག ཁོང་གིས་ཚ་བ་ཧ་ཅང་ཆེན་པོ་འདུག་ཅེས་ཞབས་ཞུ་བ་ཚོར་ཚ་ཁྲི་ལས་
མེ་ཤིང་མར་འདོན་པར་སྐུལ་བ་དང༌། སྐབས་དེ་ནི་གནམ་གཤིས་ཧ་ཅང་གྲང་དུས་
ཀྱི་ཟླ་བ་དང་པོའི་ནང་ཡིན་རུང༌། ཁོང་ལ་ཚ་བ་འཕར་ཤུགས་ཧ་ཅང་ཆེ་བས་
གཟིམ་ཆས་གཡོག་མི་དགོས་ཞེས་ཀྱང་གསུང༌། སྐར་མ་བཅོ་ལྔ་ཙམ་གྱི་རྗེས་ལ་ང་
རང་ཉལ་ཁང་དུ་སྐད་བཏང་བྱུང་། དེ་དུས་མཚན་གུང་རེད། ཁོང་ཚེ་ལས་འདས་
ཚར་འདུག
ངས་མགྱོགས་པོར་ནང་མི་ཚོ་གཉིད་ལས་བསླངས། ཚང་མས་ཁོང་གི་གཟིམ་
ཁང་དུ་མཐའ་མའི་སྨོན་ལམ་བཏོན་ནས་བསྡད། ཚེ་འདས་ཀྱི་ཆེད་བླ་མ་གདན་
འདྲེན་ཞུ་བ་དང༌། ཕུང་པོ་ཐུགས་དམ་ལ་བཞུགས་པའི་རྣམ་པར་འཇོག་པའི་
ལུགས་སྲོལ་ལྟར་བཞག རྩིས་མཁན་གྱི་ལམ་སྟོན་བཞིན་ཉིན་གཉིས་རིང་སྐུ་ཕུང་
ཁྱིམ་དུ་ཉར་བ་ཡིན།
ལྔ།དོན་དངོས་ལ་རྒྱལ་ཡབ་གྲོངས་པའི་སྐབས་སྐུའི་གཅེན་པོ་རྒྱ་ལོ་དོན་གྲུབ་མཆོག་དང་སྐུ་
ངོ་སྟག་ལྷ་གཉིས་ནན་ཅིང་ཀྲུང་དབྱང་ཆབ་སྲིད་མཐོ་སློབ་ཏུ་ཡོད་འདུགདེ་སྐབས་ཀྱི་མི་སྣ་སྐུ་
བགྲེས་འགར་བཀའ་འདྲི་ཞུས་པར། རྒྱབ་ཡབ་རྒྱུན་གཏན་ནས་ཕག་ཤར་མཉེས་པོ་ཡོད་རྐྱེན་
མཁྲིས་པར་ཕོག་སྟེ་སྙུང་གཞི་བཞེས་ཏེ་གྲོངས་ལུགས་བརྗོད་མཁན་གཅིག་མཚུངས་རེད་
འདུག།"ཅེས་གསལ།

179རྒྱལ་ཡུམ་ཆེན་མོ།
ངས་སྤ་རས་གྱོན་པ་དང༌། སྐྲ་འཛིན་དང་རྒྱན་ཆ་སོགས་བཏགས་མེད་ཁར།
དུས་དེ་ནས་བཟུང་ངས་གཞུང་འབྲེལ་མཛད་སྒོར་སྤ་རས་གྱོན་པ་ལས། དེ་མིན་ཨ་
མདོའི་ལུགས་སྲོལ་ལྟར་བུད་མེད་ཚོས་ཁྱོ་ག་གྲོངས་སྐབས་རྒྱབ་ཀྱི་རས་ལྷེབ་དེ་
ལེན་སྲོལ་ཡོད་པ་བཞིན་ངས་ཀྱང་དེ་ལྟར་མྱ་ངན་བྱས་ཏེ་ཁོང་ལ་གུས་མེད་དུ་མ་
སོང་བ་བྱས་པ་ཡིན།
ཉིན་གཉིས་རིང་ཁྱིམ་ནས་སྨོན་ལམ་གསུང་འདོན་བྱས་རྗེས་ཉིན་གསུམ་པའི་
ཞོགས་པར་སྐུ་ཕུང་སེ་རའི་དུར་ཁྲོད་དུ་བསྐྱལ། དེ་ཡང་ནེའུ་གསིང་སྒང་བར་རྐང་
ཐང་ལ་ཆུ་ཚོད་གསུམ་འགྲོ་དགོས། ཁོང་གིས་རང་ཉིད་འདས་རྗེས་ཙོང་ཁའི་ཡུལ
དུ་ཡོད་པའི་ཁོང་གི་ཕ་མ་གཉིས་ཀྱི་དུར་སའི་འགྲམ་དེར་སྦས་དགོས་པའི་ཞལ་
ཆེམས་དང༌། གཞན་ཡང༌། ཁོང་གི་སྐུ་ཕུང་ཆུ་ལ་བཤགས་པ་དང་བྱ་གཏོར་མི་
བྱེད་པའི་ཁ་ཆེམས་བཞག་བྱུང་བས། སྐུ་ཕུང་ཞུགས་འབུལ་གྲུབ་རྗེས་གོ་ཐལ་དེ་ང་
ལ་གནང་བྱུང༌། ངས་དེ་དར་གོས་སེར་པོ་ཞིག་གིས་སྒྲིལ་ནས་ཤིང་སྒམ་ཆུང་ཆུང་
ཞིག་ནང་བཅུག་སྟེ་མཆོད་ཁང་ནང་དུ་བཞག ཟླ་འགའི་རྗེས་ངའི་བུ་ལྟག་མཚེར་
རིན་པོ་ཆེ་ལྟག་མཚེར་ལ་ཕེབས་སྐབས་མཉམ་དུ་འཁྱེར་བཅུག་པ་ཡིན། དེ་ཡང་
སུ་ཞིག་གིས་དེར་ལག་པས་རེག་ན་དེ་ནི་བཀྲ་མི་ཤིས་པར་བརྩི་སྲོལ་ཡོད་པས་
ཁོང་གིས་དེ་སྐུ་རྒྱབ་ཏུ་བསྣམས་ནས་ཕེབས། ཟླ་གསུམ་གྱི་རྗེས་ལ་ཁོང་ལྟག་
མཚེར་ལ་འབྱོར་ནས་ཁོང་གིས་ཕ་འདས་པོའི་ཆེད་སྨོན་ལམ་གསུང་འདོན་སོགས་
གནང་རྗེས་འདས་པོའི་ཕ་མ་གཉིས་ཀྱི་དུར་སའི་འགྲམ་དེར་སྦས་འདུག

180 ཆུ་སྐྱེས་སྒྲོལ་མའི་བསྒྱུར་དེབ།
ལྕང་གསེབ་ཤར་ལ་ཉིན་ཞག་ཞེ་དགུའི་རིང་སྨོན་ལམ་གསུང་འདོན་ཞུས།
དེའི་བར་དུ་འདས་པོའི་རྣམ་ཤེས་ནང་དུ་གནས་པ་དང༌། དགུང་ཞག་བཞི་བཅུ་ཞེ་
དགུ་ཚར་རྗེས་སྐྱེ་གནས་གཞན་ལ་འཕོ་བའི་ཤོད་སྲོལ་ཡོད། དེར་བརྟེན། ཞག་
བཞི་བཅུ་ཞེ་དགུ་ཚང་བའི་ཉིན་མོར་སྨོན་ལམ་གསུང་འདོན་བྱེད་རྒྱུ་ནི་ཧ་ཅང་གི་
གལ་ཆེན་དང་གྲ་རྒྱས་པོ་བྱས། ཉིན་དེ་ནས་མྱ་ངན་རིང་བཏགས་པའི་སྐྲ་འཛིན་
རྣམས་མེ་ལ་སྲེག་པ་དང༌། གོས་གསར་པ་གྱོན་ཞིང༌། སྐྲ་འཛིན་འདོགས་པ་དང་
རྒྱན་ཆ་འདོགས་པ་སོགས་བྱེད། གང་ལྟར། ང་རང་གིས་ནི་ལོ་གཅིག་གི་རིང་ལ་
རྒྱན་ཆ་གང་ཡང་བཏགས་མེད།
རྣམ་ཤེས་ཁྱིམ་དུ་མི་ལྷག་པའི་ཆེད་འདས་པོའི་ཅ་དངོས་དང་གྱོན་གོས་
གཞན་ལ་སྤྲོད་པའི་ལུགས་སྲོལ་ཡོད། དེར་བརྟེན། ངས་ཁྱོ་ག་འདས་པོའི་མལ་
གོས། གསོལ་ཇ་མཆོད་སའི་ཞལ་དཀར། དེ་བཞིན་གྱོན་གོས་བཅས་ཚང་མ་ཞལ་
འདེབས་ལ་ཕུལ་བ་ལས་སྣ་གཅིག་ཀྱང་དྲན་རྟེན་དུ་ཉར་མེད།
མདོར་ན། ཁོང་གིས་ང་དང་བུ་མོ་གཉིས་གཅིག་པོ་ལྕང་གསེབ་ཤར་ལ་
བཞག་ནས་ཕེབས་པ་རེད། དེ་སྐབས་རྒྱལ་ལོ་དོན་གྲུབ་དང་ངའི་བུ་མོའི་མག་པ་
གཉིས་རྒྱ་ནག་ཏུ་ཡོད་པ་དང༌། བུ་ནོར་བུ་ནི་སྐབས་དེར་ཙོང་ཁར་ཡོད་པ་རེད།

181རྒྱལ་ཡུམ་ཆེན་མོ།
༢༢
སྲིད་དོན་གྱི་རྩོད་རྙོག
1941ལོ་ནི་[རྭ་སྒྲེང་རིན་པོ་ཆེའི་]དགུང་ཀེག་ཏུ་འཁེལ་ལོ་ཡིན། མོ་རྩིས་ཞུས་
འབྲས་སུ་བར་ཆད་ཆེ་ཚུལ་བབས་སྟབས། རྒྱལ་ཚབ་རྭ་སྒྲེང་རིན་པོ་ཆེས་གནས་
སྐབས་རིང་དགོངས་ཞུའི་ལམ་ནས་ཕྱི་ལོ་1941 གི་ལོ་སྟོད་ལ་སྲིད་སྐྱོང་གི་མཛད་
འགན་ཆ་ཚང་སྟག་བྲག་རིན་པོ་ཆེར་ཕུལ་ཏེ། རིན་པོ་ཆེ་མཆོག་རྒྱ་གར་དུ་གནས་
སྐོར་ལ་ཕེབས་རྒྱུར་གཏན་འཁེལ་གནང༌།
སྟག་བྲག་རིན་པོ་ཆེ་ནི་སྐབས་དེར་དགུང་ལོ་བདུན་ཅུ་ལ་ཕེབས་ཡོད། ཁོང་
ནི་བཀའ་བཙན་པོ་ཞིག་ཡོད། ༧གོང་ས་མཆོག་གི་ཡོངས་འཛིན་ཡང་ཡིན་པས་
ངའི་བུས་ཁོང་ལ་ཞེད་སྣང་བྱེད་ཀྱིན་འདུགཉིན་ཞིག བུས་ཤབ་ཤུབ་ཀྱིས། ཨ་མ་
ལགས། སྟག་བྲག་རིན་པོ་ཆེ་ཞེད་སྣང་ཚ་པོ་ཞིག་འདུག ཁོང་གིས་ཐེངས་ཤིག་རྟ
ལྕག་འཁྱེར་ཡོང་ནས་བློ་བཟང་བསམ་གཏན་འཚུབ་པོ་འདུག་གསུངས་ནས་

182
ཆུ་སྐྱེས་སྒྲོལ་མའི་བསྒྱུར་དེབ།
གཞུས་སོང་ཞེས་གསུང་བྱུང༌། ཁོང་གིས་རྒྱལ་ཚབ་གནང་སྐབས་བློ་བཟང་བསམ་
གཏན°་༸གོང་ས་མཆོག་དང་ལྷན་དུ་འདུག་མི་ཆོག་པར་བཤད་ནས་སློབ་གྲྭར་
64 སྐུའི་གཅེན་པོ་བློ་བཟང་བསམ་གཏན་ནི། ཕྱི་ལོ་1931 ལ་འཁྲུངས། ཆུང་ངུ་ནས་རབ་ཏུ་
བྱུང་སྟེ་སྐུ་འབུམ་དགོན་པའི་ཆོས་སྒོར་ཞུགས། ྋགོང་ས་མཆོག་སྐུ་འབུམ་དུ་བཞུགས་སྐབས་
དང་། ཨ་མདོ་ནས་ལྷ་སར་ཕེབས་སྐབས། ནོར་བུ་གླིང་ག་དང་པོ་ཏཱ་ལར་བཞུགས་སྐབས་
བཅས་སུ་ལྷན་བཞུགས་གནང༌། ྋགོང་ས་སྐྱབས་མགོན་ཆེན་པོ་གསེར་ཁྲིར་མངའ་གསོལ་
ཞུས་རྗེས་སྤྱི་ཁྱབ་མཁན་པོའི་མཚན་གནས་བཞེས། 1959 ལོར་བཙན་བྱོལ་དུ་ཕེབས་ཤིང་། ཕྱི་
ལོ་1962 ལོར་ནང་སྲིད་བཀའ་བློན་ལས་རོགས། 1963 ལོར་རྡི་ལི་སྐུ་ཚབ་དོན་གཅོད། 1964
ལོར་སླར་ཡང་ནང་སྲིད་བཀའ་བློན་ལས་རོགས་དང་དེ་ནས་ཨ་རིའི་སྐུ་ཚབ་དོན་གཅོད།
1965 ནས 1969 བར་སུད་སི་སྐུ་ཚབ་དོན་གཅོད། 1980 ནས་1985 བར་བོད་གཞུང་སྨན་
རྩིས་ཁང་གི་འགན་འཛིན་བཅས་གནང༌། དགུང་ལོ་ལྔ་བཅུ་ང་བཞི་པ་སྟེ་1985 ལོར་སྐུ་
གཤེགས། ཁོང་སྐུ་གཤེགས་པའི་རྗེས་ལ་༸གོང་ས་མཆོག་གིས་ཁོང་གི་སྐོར་ལ་ཐུགས་ཚོར་ཅི་
བྱུང་རང་རྣམ་ནང་འཁོད་པར། “དེ་ནས་ལོ་གཅིག་མ་འཁོར་གོང་བློ་བཟང་བསམ་གཏན་ལགས་
སྐུ་གཤེགས་ཏེ་བོད་ལ་ཤ་ཞེན་ཆེ་བ་ཞིག་མེད་པར་གྱུར། སྐབས་དེར་ཁོང་དགུང་ལོ་ལྔ་བཅུ་ང་
བཞི་ལས་སོན་མེད་སྟབས་ངོས་རང་སེམས་པ་སྐྱོ་བོ་བྱུང་སོང་ཡང་དེ་ཙམ་ཧ་ལས་མ་བྱུང༌།
ཁོང་བོད་ལ་གཟིགས་སྐོར་སྐུ་ཚབ་དང་པོའི་ཁོངས་ཕེབས་པ་དེ་ནས་བསམ་བློའི་ནང་གནོན་
ཤུགས་ཆེན་པོ་ཐེབས་འདུག དེ་ཡང་བོད་ནང་གི་དངོས་ཡོད་གནས་སྟངས་དང་། དེར་རྒྱ་ནག་
གཞུང་གིས་བརྩི་མེད་རྡོག་རོལ་གཏོང་བཞིན་པ་དེ་བློ་ཡུལ་དུ་མ་ཤོངས་པ་ལྟ་བུ་ཆགས་ནས། དེ་
སྔར་ཡིན་ན་ཁོང་ཞལ་ཤོབ་ཚ་བོ་དང་སྣང་བ་སྐྱིད་པོ་ཞིག་ཡོད་པ་མེད་པ་ཆགས་ཏེ། དུས་ཡུན་
རིང་པོ་ཞིག་ལ་བློ་ཕམ་དང་ཡིད་ཆད་ཀྱི་རྣམ་པ་ཅན་ཞིག་གི་ངང་ལ་བསྡད་སོང་། དེར་བརྟེན།
ཁོང་ནི་སེམས་ངལ་ཆེ་དྲག་ནས་གཤེགས་སོང་བར་བཤད་ཆོག་པ་ཞིག་ཡིན། བློ་བཟང་བསམ་

183རྒྱལ་ཡུམ་ཆེན་མོ།
གཏན་གཤེགས་པར་ངོས་ལ་སེམས་ངལ་བྱུང་བ་དེ་ངོས་གཉིས་སྤུན་མཆེད་ཡིན་པ་ཙམ་གྱིས་མ་
རེད། ཁོང་རང་སྙུན་མནར་གྱི་སྐབས་དང་ཚེ་ཡི་འཕེན་པ་རྫོགས་ལ་ཉེ་བའི་དུས་སྐབས་དེར་ངོས་
རང་ཁོང་དང་ཐུག་རྒྱ་མ་བྱུང་བ་དེས་རེད། ཁོང་མཇལ་ཐེངས་མཐའ་མ་དེ་ནི་ཐེངས་ཤིག་ང་རང་རྡི་
ལིར་བསྐྱོད་སྐབས་ཁོང་སྨན་རྩིས་ཁང་གི་ལས་དོན་ཆེད་སླེབས་འདུག་པ་དེ་སྐབས་ཡིན།
[དེ་དུས་]ཁོང་གིས་ཕྱག་ལས་མཇུག་སྐྱེལ་ཆེད་སྐུ་ཟླ་དང་ལྷན་སྤྱི་སྤྱོད་རླངས་འཁོར་ནང་རྡ་
རམ་ས་ལར་ལྷན་ཕེབས་གནང་འཆར་ལ་འགྱུར་བ་བཏང་ནས་ལྡི་ལིར་ཉིན་གཅིག་ཐོལ་བ་
བཞུགས་ཏེ་རྡ་སར་ངོས་དང་ལྷན་དུ་ཕེབས་རྒྱུ་བྱས་ཡོད་ཀྱང༌། མེ་འཁོར་འབབ་ཚུགས་སུ་
འབྱོར་སྐབས་ཁོང་གི་བསམ་བློར་འགྱུར་བ་སོང་འདུག ཁོང་གི་ཕྱག་ལས་དེ་གྲུབ་མེད་སྟབས་
ངོས་དང་ལྷན་རིན་མེད་ངང་ནང་དུ་ཕྱིར་ལོག་གནང་རྒྱུའི་གོ་སྐབས་དེ་གློད་ནས་ལས་དོན་ཆེད་
སྡོད་རྒྱུར་དགོངས་པ་བཞེས་འདུགདེ་ནི་ཁོང་གི་ཐུགས་གཤིས་ཐུན་མོང་མ་ཡིན་པ་དེ་རེད། ཁོང་
ནི་ག་དུས་ཡིན་ནའང་རང་ཉིད་ཨང་དང་པོར་མི་འཇོག་མཁན་ཞིག་ཡིན། དེ་ནས་ཉིན་གཅིག་གི་
རྗེས་ལ་རྒྱུ་རྐྱེན་འདི་ཡིན་མེད་པར་་ཁོང་ལ་མགུལ་ཆམ་ཞིག་ཕོག་པ་དེ་གློ་ཚད་དང་མཁྲིས་པར་
བསྡོངས་ནས་བདུན་ཕྲག་གསུམ་གྱི་ནང་གྲོངས་པ་རེད།
ངོས་ནས་་བློ་བཟང་བསམ་གཏན་གྱི་སྐོར་བསམ་བློ་འཁོར་སྐབས་གཉོམ་ཆུང་ཡིན་པའི་ཁོང་
གི་གཤིས་སྤྱོད་དེ་ཉིད་ལ་ཡ་མཚར་གྱི་ཡོད། ག་དུས་ཡིན་ནའང་བོད་མི་དཀྱུས་མ་ཞིག་དང་འདྲ་
བར་ངོས་རང་ལ་གུས་ཞབས་གནང་བ་ལས། ཁོང་གི་གཅུང་པོ་ཡིན་པ་ལྟ་བུ་རྩ་བ་ནས་གནང་
མྱོང་མེད། དཔེར་ན། ངོས་རང་ཕྱི་ལོགས་ཤིག་ནས་ཚུར་འབྱོར་སྐབས་དང་ཕྱོགས་ཐོན་བྱེད་
སྐབས། སྒོ་འགྲམ་ནས་མི་དམངས་དང་ལྷན་དུ་གྲལ་སྒྲིག་ནས་ངོས་ལ་སྐྱེལ་བསུ་བྱེད་ཀྱི་ཡོད།
ཁོང་ནི་ཁེངས་སེམས་མེད་མཁན་ཞིག་དང༌། བྱམས་བརྩེ་དང་སྙིང་རྗེ་ལྡན་མཁན་ཞིག་ཡིན།
དཔེར་ན། ཐེངས་ཤིག་ངོས་ནས་ཁོང་ལ་རྒྱ་གར་ཤར་ཕྱོགས་ཨོ་རི་སར་མཛེ་ནད་སྨན་བཅོས་
གཞིས་སྒར་ཞིག་ཡོད་པའི་སྐོར་བཤད་། ང་ཚོ་བཙན་བྱོལ་བ་ཚོས་དེ་དག་ལ་ཕན་གྲོགས་བྱེད་
བྱེད་ཐབས་ཤིག་མེད་དམ་བསམ་གྱི་འདུག་ཅེས་བཤད་པར། ཁོང་གིས་མིག་ཆུ་གཏོང་བཞིན་
ཁོང་རང་སྒེར་ངོས་ནས་ཕན་གྲོགས་གང་བྱེད་ཐུབ་ནའང་བྱེད་པའི་བསམ་པ་ཡོད་ཅེས་གསུང་

184 ཆུ་སྐྱེས་སྒྲོལ་མའི་བསྒྱུར་དེབ།
བཏང་བ་རེད། དེ་ནས་ལྟག་མཚེར་རིན་པོ་ཆེའི་མཉམ་དུ་དགོན་པར་བསྐྱལ་བ་
རེད།
རྒྱལ་ཚབ་སྟག་བྲག་རིན་པོ་ཆེས་ང་རང་པོ་ཏཱ་ལར་༸གོང་ས་མཆོག་མཇལ་
འཕྲད་ལ་བསྐྱོད་རྒྱུར་སྒྲིག་སྲོལ་གསར་པ་བཟོས་ཤིང༌། དེ་ཡང་དེ་སྔོན་ང་དང་བུ་
མོ་གཉིས་ག་དུས་༸གོང་ས་མཆོག་མཇལ་དུ་བསྐྱོད་འདོད་ན་དེ་ལྟར་བཅར་ཆོག་
ཀྱང་། ད་ཆ་ནི་རྒྱལ་ཚབ་སྟག་བྲག་རིན་པོ་ཆེ་མཆོག་གིས་༸གོང་ས་མཆོག་
མཇལ་བཅར་དུ་ཡང་བསྐྱོད་བསྐྱར་བསྐྱོད་མི་ཆོག་པ་དང་། དེ་ལྟར་མཇལ་བཅར་
དུ་བསྐྱོད་དགོས་ན་ཁོང་རང་གི་ལས་བྱེད་ཅིག་དང་ལྷན་བསྐྱོད་དགོས་ཞེས་
གསུངས་ཤིང་། དེ་ནི་ང་ཚོའི་སྒེར་མཇལ་དེར་འདོད་མོས་མེད་པས་རེད། དེར་
བརྟེན། བཀའ་ཤག་ལྷན་རྒྱས་ཚོགས་འདུ་འཚོགས་ནས་གོ་བསྡུར་གནང་སྐབས།
༸གོང་ས་མཆོག་གི་མ་ཡུམ་དང་གཅེན་མོ་གཉིས་གཞན་གྱི་ལྟ་རྟོག་འོག་མཇལ་
བཅར་དུ་བསྐྱོད་དགོས་ཟེར་བ་ནི་རྒྱུ་མཚན་ཡང་དག་ཅིག་མ་རེད་ཅེས་སྐུ་ངོ་ཀ
ཤོད་པས་དགག་པ་བསྐྱོན་གནང་འདུག དེར་རྒྱལ་ཚབ་སྟག་བྲག་མཆོག་སྐུ་རླུང་
བཞེངས་ནས་སྐུ་ངོ་ཀ་ཤོད་པ་དེ་མ་ཉིད་དུ་བཙོན་འཇུག་བྱས་པ་རེད།
བྱུང༌། དེར་བརྟེན་ངོས་ནས་ང་ཚོ་བོད་མི་སྐྱབས་བཅོལ་བ་ཚོས་ཁོང་ཚོར་རོགས་རམ་ག་འདྲ་
བྱེད་ཐུབ་མིན་སྐོར་ཤོད་སྐབས། ཁོང་གི་སྤྱན་ཆབ་བསིལ་ནས་ཁོང་སྒེར་གྱི་ངོས་ནས་གང་བྱེད་
དགོས་ཀྱང་བྱ་རྒྱུའི་གྲ་སྒྲིག་ཡོད་ཅེས་གསུངས་བྱུང་།" ཞེས་གསུང་འདུག ༸གོང་ས་མཆོག་གི་
རང་རྣམ་<<བཙན་བྱོལ་གྱི་རང་དབང་>> A Cornelia & Michael Bessie Book
ཡིས་དཔར་སྐྲུན། ཕྱི་ལོ་1990ཤོག་ངོས་246་ན་གསལ་བ་བོད་བསྒྱུར་བྱས།

185རྒྱལ་ཡུམ་ཆེན་མོ།
དེར་བརྟེན། ཀ་ཤོད་པའི་ལྕམ་ངའི་འགྲམ་ལ་ཕེབས་ནས་དེར་རོགས་པ་
གནང་རོགས་གསུང་བྱུང་ལ། ངས་ཀ་ཤོད་པ་བཙོན་འཇུག་བྱས་པ་དེ་ནི་སྲིད་དོན་
གྱི་ལྐོག་བྱུས་ཤིག་ཡིན་པས་ཁོང་ལ་ཉེས་པ་ཡང་བ་གནང་རོགས་ཞེས་འབོད་སྐུལ་
ཡི་གེ་ཞིག་བཙོན་ཁང་དུ་བཏང་བ་ཡིན། རྗེས་སུ་ངས་ཤེས་རྟོགས་བྱུང་གསལ་ལ།
ཡི་གེ་དེས་ཕན་ཐོགས་པོ་བྱུང་འདུག ༸གོང་ས་མཆོག་གིས་ཆོས་སྲིད་ཀྱི་འགན་
དབང་ཆ་ཚང་བཞེས་པའི་དུས་ལ་སླེབས་སྐབས་སྟག་བྲག་རིན་པོ་ཆེས་རྒྱལ་ཚབ་
གནང་མཚམས་བཞག་པ་དང༌། ༧གོང་ས་མཆོག་གིས་སྟག་བྲག་རིན་པོ་ཆེ་རྒྱལ་
ཚབ་གནང་དུས་བཙོན་འཇུག་བྱས་པའི་སྲིད་དོན་བཙོན་པ་ཚང་མ་བཙོན་གྲོལ་
བཏང་སོང་ནའང༌། གཞུང་འཛིན་གསར་རྙིང་བརྗེ་བའི་དུས་སྐབས་དེར་༸གོང་ས་
མཆོག་ལ་སྐུ་དབང་མེད་པར་སྟག་བྲག་ནི་རྒྱལ་ཚབ་ཡིན་པས་དབང་ཆ་ཆེ་ཤོས་དེ་
ཡོད་པ་རེད།
དེ་ཡང་རྭ་སྒྲེང་རིན་པོ་ཆེས་སྟག་བྲག་རིན་པོ་ཆེར་རྒྱལ་ཚབ་ལོ་གསུམ་རིང་
གནང་རོགས་ཞུས། ཁོང་གཉིས་དབར་ལ་ལོ་གསུམ་ནས་རྒྱལ་ཚབ་ཕྱིར་འབུལ་
གནང་རྒྱུའི་སྐད་ཆ་ཡོད་རུང་། ལོ་གསུམ་གྱི་རྗེས་ལ་རྭ་སྒྲེང་རིན་པོ་ཆེ་ཐེངས་
གསུམ་ལ་སྟག་བྲག་རིན་པོ་ཆེར་མཇལ་དུ་བསྐྱོད་ནས་སྐུ་དབང་ཕྱིར་འབུལ་
དགོས་པར་ཞུ་སྐུལ་ཞུས་འདུག་ནའང་ཁོང་གིས་རྩིས་འབུལ་ཞུས་མེད། དེར་
བརྟེན། [རྭ་སྒྲེང་རིན་པོ་ཆེ]ཁོང་གིས་ང་ཚོར་དུས་སྐབས་ཟང་ཟིང་དེ་འདྲར་ལྷ་སར་
བཞུགས་བློས་བཟོད་མིན་གསུངས་ཏེ། བློ་འགྱོད་དང་བཅས་ཙོང་ཁ་དང༌། རྒྱ་གར།

186 ཆུ་སྐྱེས་སྒྲོལ་མའི་བསྒྱུར་དེབ།
རྒྱ་ནག་བཅས་སུ་གནས་སྐོར་ལ་ཕེབས་རྩིས་གནང་། ཁོང་གི་ཕྱག་མཛོད་དང་
ཞབས་ཞུ་བ་ཚོས་མུ་མཐུད་དུ་ལྷ་སར་བཞུགས་དགོས་པར་སྐུལ་བ་དང་། དེ་
བཞིན་ང་དང་ངའི་ཁྱོ་ག་གཉིས་ནས་ཀྱང་དེ་ལྟར་གསོལ་བ་བཏབས་པ་བཞིན་
དགོངས་བཞེས་ཀྱང་གནང་སོང༌།
སྤྱིར་བཏང་གི་ཤོད་སྲོལ་ལ། མི་གང་ཞིག་གི་ལོ་ཀེག་འཁེལ་བའི་གནས་
སྐབས་སུ་རྐང་པ་ཆག་པ་དང༌། ཡང་ན། བྱུས་ཉེས་དེ་འདྲ་ཡོང་སྲིད་པར་བཤད།
རྒྱལ་ཚབ་རྭ་སྒྲེང་མཆོག་ནི། དགུང་ཀེག་འཁེལ་བ་ནས་སྟབས་མ་ལེགས་པའི་
བྱུས་ཉེས་ཤིག་གི་ནང་ལྷུང་སྟེ། དགུང་ཀེག་གྲོལ་བའི་ལོ་ངོ་གཅིག་གི་རྗེས་ལ་ཁོང་
གིས་སྐུ་དབང་སླར་གསོར་འབད་རུང༌། སྟབས་ཉེས་བྱུང་ནས་བཙོན་ལ་བཅུག་པ་
དང༌། ཟླ་བ་གཉིས་ཀྱི་རྗེས་སུ་ཁོང་སྐུ་ཚེ་མ་ཟིན་པའི་གནས་ཚུལ་བྱུང་བ་རེད། དེ་
ནི་1947 ལོ་སྟེ་ངའི་ཁྱོ་ག་གྲོངས་ནས་དུས་ཡུན་རིང་པོ་མ་སོང་ཙམ་ལ་ལ་ཡིན་
ཞིང་། མི་མང་ཆེ་བས་ཁོང་བཙོན་དུ་བཞུགས་སྐབས་ལྐོག་གསོད་བཏང་བར་ངོས་
འཛིན་བྱེད། དེ་ཡང་རྭ་སྒྲེང་རིན་པོ་ཆེས་རྒྱལ་ཚབ་གནང་སྐབས་རྩིས་དཔོན་ལུང་
ཤར་གྱི་མིག་རིལ་བཏོན་སྟབས། ལུང་ཤར་གྱི་བུས་ཕའི་དགྲ་ཤ་ལེན་ཆེད་བསད་
66པའི་གཏམ་གྲགས་ཀྱང་བཟོས་པ་རེད། ༦
65 རྒྱལ་ཡབ་མཆོག་སྐུ་གཤེགས་པའི་སྐབས་དེར། ༸གོང་ས་མཆོག་དགུང་ལོ་བཅུ་གཉིས་ལ་
ཕེབས་ཡོད།
66 “རྩིས་དཔོན་ལུང་ཤར་ནི་རྭ་སྒྲེང་རིན་པོ་ཆེ་རྒྱལ་ཚབ་གནང་སྐབས་ཀྱི་གཞུང་ཞབས་སྐྱ་བོ་
ཞིག་ཡིན།”ཞེས་མཚམས་འདིར་དཀྱུས་མཆན་དུ་འདུག་པ་གཤམ་མཆན་དུ་བཀོད།

187རྒྱལ་ཡུམ་ཆེན་མོ།
རྭ་སྒྲེང་རིན་པོ་ཆེ་སྐུ་གཤེགས་པའི་ཉིན་དེའི་ཞོགས་པའི་ཆུ་ཚོད་དང་པོ་ཙམ་
ལ། བཙོན་སྲུང་བས་ཁོང་གིས་སྲོག་སྐྱོབ་རོགས་ཞེས་ངུ་འབོད་བྱས་པ་གོ་ཡོད་
འདུག གང་ལྟར། ཁོང་གཤེགས་པའི་རྒྱུ་རྐྱེན་ཁ་གསལ་ཞིག་མེད་པས་མི་དམངས་
ཚོས་ལྐོག་བསད་བཏང་བར་ངོས་འཛིན་བྱེད་པ་རེད། གཞུང་ཕྱོགས་ནས་རྭ་སྒྲེང་
རིན་པོ་ཆེ་རང་བཞིན་གྱིས་གྲོངས་པ་ཡིན་པས། མི་སུ་གང་གིས་སྐད་ཆ་འདྲ་མིན་
བཤད་མི་ཆོག་པ་དང༌། གཏམ་འཆལ་སྤེལ་བ་ཡིན་ན་ཉེས་ཆད་ལྕི་མོ་གཅོད་རྒྱུའི་
གསལ་བསྒྲགས་ཀྱང་བྱས་པ་རེད།
ང་ཚོའི་ཁྱིམ་ཚང་དང་རྭ་སྒྲེང་རིན་པོ་ཆེའི་བར་བློ་ཐག་ཉེ་བོ་ཡོད་པས། བཀའ་
ཤག་གིས་ཁོང་འཛིན་བཟུང་མ་བྱས་གོང་ལ་ངའི་བུ་དང་བུའི་མནའ་མ་རྒྱ་ནག་ནས་
ཕྱིར་ལེན་རྩིས་བྱས་པ་དང་། ད་དུང་མི་ཞིག་ཆེད་གཏོང་བྱས་ནས་ཁོང་ཚོ་ལྷ་སར་
བསུ་དགོས་ཞེས་ཀྱང་ང་ལ་གསུང་བྱུང་། དེ་ཡང་ཁོང་ཚོས་ངའི་བུ་ཕྲུག་ཚང་མ་
བཙོན་འཇུག་བྱེད་འདོད་པས་ཡིན་རུང༌། ཁོང་ཚོ་ལྷ་སར་མེད་སྟབས། བྱ་ཐབས་
གང་ཡང་མ་བྱུང་བ་རེད། ད་དུང་ངས་གོ་ཐོས་བྱུང་བ་ལྟར་ན། བཀའ་ཤག་གིས་ང་
དང་བུ་མོ་གཉིས་ཙོང་ཁར་ཕྱིར་སློག་བྱེད་རྩིས་ཀྱང་བྱས་འདུག དེ་ནི་ཁོང་ཚོས་ང་
ཚོ་ནང་མི་ཁ་འཐོར་བཏང་སྟེ། ཁོང་ཚོར་ཁ་གཏད་ཀྱི་སྟོབས་ཤུགས་མེད་པ་བཟོ་
རྒྱུའི་ཆེད་དུ་རེད། འོན་ཀྱང༌། སྐབས་དེར་མ་པུ་ཧྥང་ནི་ཨ་མདོའི་ཕྱོགས་ལ་ཡོད་
པའི་རྒྱ་ནག་གི་གཞུང་འཛིན་པ་ཡིན་ལ་ང་ཚོའི་གྲོགས་པོ་ཡང་ཡིན་པས། ཁོང་
གིས་སྟོབས་ཤུགས་ལ་བརྟེན་ནས་ང་ཚོར་རོགས་བྱེད་སྲིད་པར་བརྟེན། མི་མང་པོ་

188 ཆུ་སྐྱེས་སྒྲོལ་མའི་བསྒྱུར་དེབ།
ཞིག་གིས་སྟག་བྲག་དང་ཁོང་གི་བཀའ་ཤག་གིས་འཆར་གཞི་ལ་གཟབ་གཟབ་བྱེད་
དགོས་པའི་སྔོན་བརྡ་བཏང་བར་བརྟེན། ཁོང་ཚོས་བྱ་སྤྱོད་དེར་བསམ་གཞིགས་
ནན་མོ་བྱེད་དགོས་བྱུང་བ་རེད།
རྭ་སྒྲེང་རིན་པོ་ཆེ་དང་ངའི་ཁྱོ་ག་གཉིས་ཀ་རྟ་ལ་དགའ་པོ་ཡོད་པ་དང་།
གྲོགས་པོ་བློས་ཐུབ་ཀྱང་རེད། གལ་སྲིད། ངའི་ཁྱོ་ག་འཚོ་གཞེས་སུ་ཡོད་ན། རྭ་
སྒྲེང་རིན་པོ་ཆེ་འཛིན་བཟུང་བྱེད་པ་དང་ལྐོག་གསོད་གཏོང་བ་སོགས་ནི་ལས་སླ་པོ་
ཞིག་མེད་པ་རེད། རྭ་སྒྲེང་རིན་པོ་ཆེར་རོགས་པ་ངེས་ཅན་བྱེད་ཐུབ་རྒྱུ་ཡིན། དེར་
བརྟེན། མི་ཚོས་ངའི་ཁྱོ་ག་ནི་དུག་སྤྲད་ནས་བཀྲོངས་པར་ཡིད་ཆེས་བྱེད་ཀྱི་ཡོད་པ་
རེད།
གཞན་ཡང་སྐབས་དེར་༸གོང་ས་མཆོག་རྒྱལ་དབང་སྐུ་གོང་མའི་ཡང་སྲིད་
མིན་པར། དེ་ནི་ནོར་འཛོལ་བྱུང་ཚུལ་གྱི་གླེང་གཏམ་ཞིག་ཀྱང་ཁྱབ་པ་རེད། དེ་ཡང་
ངའི་བུ་ནི་སྡེ་དྲུག་རིན་པོ་ཆེའི་ཡང་སྲིད་དང་། སྡེ་དྲུག་རིན་པོ་ཆེ་ནི་༸རྒྱལ་དབང་
སྐུ་གོང་མའི་ཡང་སྲིད་ཡིན་ཚུལ་གླེང་བ་དང་། དེ་ཡང་སྡེ་དྲུག་རིན་པོ་ཆེ་ནི་༸གོང་
ས་སྐུ་ཕྲེང་བཅུ་གསུམ་པའི་སྐུ་མཆེད་ཅིག་གི་ཕྲུ་གུ་ཡིན་པ་དེས་རེད།.” མཐའ་མ་
67 ཡབ་གཞིས་གླང་མདུན་པ་སྟེ། སྲིད་བློན་གླང་མདུན་ཀུན་དགའ་དབང་ཕྱུག་(1906-
1981)ཡིན། རྒྱལ་དབང་བཅུ་གསུམ་པའི་གཅུང་པོ། སྡེ་དྲུག་རིན་པོ་ཆེའི་ཡབ་ཡིན། འདིའི་སྐོར་
རྭ་སྒྲེང་མཁན་པོའི་གསུང་<<བོད་ཀྱི་ཉེ་རབས་ལོ་རྒྱུས་>>མེལ་ཝིན་སི་གོལ་སི་ཊན་གྱིས་
བརྩམས། ཤེལ་དཀར་གླིང་པ་ཚེ་དབང་རྣམ་རྒྱལ་གྱིས་བསྒྱུར་བ། སྟོད་ཆ། ཤོག་ངོས་399
ནས་400 པ་ན། རྭ་སྒྲེང་རིན་པོ་ཆེས་ཡང་སྲིད་རིན་པོ་ཆེ་ཤར་ཕྱོགས་ཡུལ་དུ་འཁྲུངས་ཡོད་

189རྒྱལ་ཡུམ་ཆེན་མོ།
དེར་ཁོང་གཉིས་ཀའི་མཚན་དེ་ཇོ་བོའི་སྐུ་མདུན་དུ་གསེར་བུམ་དཀྲུགས་པ་དང༌།
དེ་ལྟར་ཐེངས་གསུམ་ལ་གསེར་བུམ་དཀྲུགས་ཀྱང་ཐེངས་གསུམ་གར་ངའི་བུའི་
མཚན་ཐོན་པས་སྟག་བྲག་རིན་པོ་ཆེ་དང་བཀའ་ཤག་གཉིས་ཀར་བྱ་ཐབས་གང་
ཡང་མ་བྱུང་བ་རེད། སྐབས་དེར་༸ གོང་ས་མཆོག་དགུང་ལོ་བཅུ་བཞིར་ཕེབས
ཙམ་རེད།69
པར་གསལ་བསྒྲགས་གནང་བ་དེར། བློན་ཆེན་གླང་མདུན་དང་ཤོད་དྲུང་འགའ་ཤས་ནས་དེར་
དགག་བྱ་བྱས་པ་དང་། ཡབ་གཞིས་གླང་མདུན་ཕོགས་དཔོན་གྱི་སྲས་དེ་ཡང་སྲིད་ཡིན་ཚུལ་
བསྒྲགས་པ་སོགས་གསལ་བ་ལ་གཟིགས་ཞུ།
68 “གསེར་བུམ་དཀྲུག་དགོས་ཚུལ་སོགས་རྙོག་གླེང་བསྟུད་མར་བྱས་ཏེ། མཐར་ཞབས་པད་
དབང་ཆེན་དགེ་ལེགས་དང༌། ཞབས་པད་ཀ་ཤོད་ཆོས་རྒྱལ་ཉི་མ། ཞབས་པད་ལྷ་ཀླུ་ཚེ་དབང་རྡོ་
རྗེ། ཞབས་པད་བླ་མ་རམ་པ་ཐུབ་བསྟན་ཀུན་མཁྱེན་བཅས་ཀྱིས་གསེར་བུམ་དཀྲུགས་མིན་ཐད་
རྩེ་འཕགས་པ་ལོ་ཀི་ཤྭ་རའི་མདུན་ཟན་བརྟག་བསྒྲིལ་རྒྱུར་ཐག་བཅད་དེ་གསོལ་བ་ཕུར་ཚུགས་
སུ་བཏབ་སྟེ་ཟན་བརྟག་བསྒྲིལ་བར། འཕགས་པ་ལོ་ཀི་ཤྭ་རའི་མཛོད་སྤུ་ལས་འོད་ཟེར་འཕྲོས་ཏེ་
ཟན་རིལ་བླུག་སྣོད་དུ་ཕོག་པས་བཀའ་བློན་རམ་པས་གསུང་ཤུགས་ཆེན་པོས། 'སྐུ་ཞབས་རྣམ་
པ་ཚོ། གཟིགས་ཨང་། གཟིགས་ཨང༌།’ ཞེས་ལན་འགར་གསུང་པ་དང་དུས་མཚུངས་པར། 'ད་
ལྟའི་སྐྱབས་མགོན་ཆུང་སྲིད་རིན་པོ་ཆེ་སྐུ་ཕྲེང་བཅུ་བཞི་པ་ཆེན་པོ་འདི་སྐུ་གོང་མའི་ཡང་་སྲིད་
འཁྲུལ་བྲལ་ངེས་རྙེད་ཡིན་པས་གསེར་བུམ་བསྐྱར་དཀྲུགས་མི་དགོས།’ཞེས་འཁོད་ཟན་རིལ་དེ་
ཉིད་སིར་སྒྲ་དང་བཅས་རྒྱང་ངེར་མཆོངས་པས་བྱ་ཐབས་གཞན་མ་རྙེད།” ཅེས་གསལ།
<<མཛད་རྣམ་གྲུ་འཛིན་ཞིང་གི་ཉིན་བྱེད>>ཤེས་རབ་དར་རྒྱས་ལགས་ཀྱིས་བརྩམས། ཤོག་
ངོས་176ནས་177པ་ན་གསལ།
69 “<<དུས་འགྱུར་མ་བྱུང་གོང་བོད་ཀྱི་ཆབ་སྲིད་སྐྱོང་རིམ>>“རྒྱལ་བ་དོན་གྱི་བདག་པོ་ཆུང་
སྲིད་ལྷ་སར་གདན་ཞུ་སྐབས་སྲིད་བློན་ཕྱོགས་ནས་འཁྲུག་ཆ་གླེང་ཕྱོགས་དང་བཅས་ཡང་སྲིད་

190
ཆུ་སྐྱེས་སྒྲོལ་མའི་བསྒྱུར་དེབ།
དེ་ལྟར་བུ་ཕྲུག་ཚོ་ངའི་མཉམ་དུ་མེད་པ་དང༌། ཁྱོ་ག་གྲོངས་པ་བཅས་ཀྱི་
སྐབས་དེ་ནི་དཀའ་སྡུག་ཅན་གྱི་དུས་སྐབས་ཤིག་ཡིན་ནའང་། རེ་བ་རྩ་བ་ནས
མེད་པ་དང་ཁེར་རྐྱང་གི་སྣང་བ་དེ་འདྲ་རྩ་བ་ནས་བྱུང་མ་མྱོང་། ° དུས་སྐབས་དེ་
འདྲ་ཞིག་ལ་ཚ་རོང་ཞབས་པད་ལགས་ང་ལ་གཟིགས་པར་ཕེབས་ནས། བོད་ནི་
འདྲེ་ལག་ཏུ་ཚུད་འདུག་པས་ཅི་ནས་ཀྱང་གཟབ་དགོས་གསུང་བྱུང༌། ཁོང་གིས་ད་
དུང་གཞུང་ནས་དགོངས་པ་ག་རེ་བཞེས་ཀྱི་ཡོད་མེད་ནི་དཀོན་མཆོག་ཁོ་ནས་
ངོས་འཛིན་ཡག་པོ་བྱུང་མེད་ལུགས་སྟག་བྲག་སྲིད་སྐྱོང་གནང་སྐབས་སྐད་ཆ་དེ་འདྲ་ཡང་ཟུར་
ཙམ་ལྷགས། ཞེས་ཧོར་ཟུར་བསོད་ནམས་ཆོས་འཕེལ་གྱིས་བཤད།” ཅེས་ཤེས་རབ་དར་རྒྱས་
ལགས་ཀྱིས་<<མཛད་རྣམ་གྲུ་འཛིན་ཞིང་གི་ཉིན་བྱེད།>> སྟོད་ཆར་ལུང་དྲངས་འདུག་པ་དེབ་
དེའི་ཤོག་ངོས་177 ན་གསལ་བ་ནས་འདིར་མཆན་བུར་བཀོད།
70 “ངའི་ཨ་མ་བྱམས་སེམས་ཆེན་པོ་ཞིག་སྟེ། ཚང་མར་ཕན་སེམས་བྱེད་ཅིང་། དཔེར་ན། མི་
གཞན་བཀྲེས་སྐོམ་གྱི་ཉེན་པ་ཞིག་ཡོད་ན་རང་གི་ལྟོ་ཆས་རྣམས་གནང་སྟེ་རང་ཉིད་ལྟོགས་པར་
བཞུགས་ཀྱི་རེད། རྒྱུན་དུ་ནང་མི་ཚོའི་འགོ་འཁྲིད་བྱམས་བརྩེའི་ངང་ནས་གནང་བ་རེད། ཁོང་མི་
ཚང་མར་འདྲིས་བདེ་པོ་དང་། བསམ་བློ་རྒྱ་ཆེན་པོ་གཏོང་མཁན་ཞིག་སྟེ། ངེད་རང་ཏཱ་ལའི་བླ་
མར་ངོས་འཛིན་བྱས་རྗེས་ཁོང་གིས་ཕྲུ་གུ་གཞན་རྣམས་ལ་སློབ་སྦྱོང་ཡག་པོ་ཞིག་སྤྲོད་རྒྱུའི་
དམིགས་བསལ་གྱི་འགན་བཞེས་གནང་བ་རེད།” ཅེས་ྋགོང་ས་མཆོག་གི་རང་རྣམ<<ངོས་ཀྱི་
ཡུལ་དང་ངོས་ཀྱི་མི་མང་>>བོད་གཞུང་ཤེས་རིག་དཔར་ཁང་། དཔར་ཐེངས་6 པ། ཕྱི་ལོ་
2004ཤོག་ངོས་12 ན་གསལ།

191རྒྱལ་ཡུམ་ཆེན་མོ།
མཁྱེན་གྱི་རེད་ཅེས་གསུང་བྱུང་།7” དེ་ནི་རྒྱ་མི་བོད་དུ་མ་སླེབས་བར་དུ་ང་རང་ལྷ་
སར་སྡོད་རྒྱུན་རིང་གི་ཆེས་རྙོག་འཛིང་ཅན་གྱི་དུས་སྐབས་དེ་རེད།
71 “རྭ་སྒྲེང་ཛ་སག་ཡབ་གཞིས་སུ་ཕེབས་ལུགས་དྲུང་རྩིས་རྣམས་ལ་ཞུས་སྟབས་ཁོང་ཚོས་ཚ་
རོང་དང་གཞན་ཞིག་རྭ་སྒྲེང་བླ་བྲང་ནས་བཏང་སྟེ་ཁོང་བླ་བྲང་གི་གཞུང་འབྲེལ་དབུ་ཁྲིད་ཡིན་
པས་ལམ་སེང་ཕྱིར་ཕེབས་གནང་དགོས་ཞུ་བར་བཏང༌། ཡབ་གཞིས་སུ་དུས་ཐུང་ཞིག་རིང་
སྒུག་རྗེས་ཛ་སག་ཁང་པའི་རྒྱབ་ནས་བླ་བྲང་དུ་ཕྱིར་ཕེབས་ཟིན་ལུགས་ཞུས། ཚ་རོང་གི་
དགོངས་པར་ཁོང་ཕེབས་བཤོལ་གནང་ཡོད་པར་དགོངས་ནས་ཁང་པའི་རྒྱབ་ནས་ཁོང་གི་
ཞབས་ཕྱི་དེ་རྒྱབ་ཕྱོགས་ནས་ཛ་སག་གི་རྗེས་སུ་བཏང་ཞིང་ཁོང་རང་ཆིབས་ཐོག་མདུན་ངོས་
ནས་ཕེབས། འོན་ཀྱང་རྭ་སྒྲེང་ཛ་ཤག་ཤར་རྒྱགས་རྭ་སྒྲེང་བླ་བྲང་དུ་ཕེབས་པ་ཚ་རོང་དང་རྒྱལ་
སྒོའི་འགྲམ་དུ་མཇལ།"ཞེས་<<ཉེ་རབས་བོད་ཀྱི་ལོ་རྒྱུས། 1913 - 1952 བླ་མའི་རྒྱལ་ཁབ་ཀྱི་
ཉམས་འཇིག>>ཤེལ་དཀར་གླིང་པ་ཚེ་དབང་རྣམ་རྒྱལ་གྱིས་བོད་བསྒྱུར་བྱས་པ། ཤོག་ངོས་
609ནས་610 ན་གསལ།

192
ཆུ་སྐྱེས་སྒྲོལ་མའི་བསྒྱུར་དེབ།
༢༣
གནས་སྐོར་དུ་བསྐྱོད་པ།
ཁྱོ་ག་གྲོངས་རྗེས་ངའི་བུ་མོ་ཆུང་ཤོས་རྗེ་བཙུན་པདྨ་དང་། བུ་མོ་རྒན་པའི་བུ་
མོ་མཁའ་འགྲོ་དང་བུ་བསྟན་འཛིན་ངག་དབང་བཅས་ང་ཚོ་ནང་མི་རྣམས་རྒྱང་རྩེའི་
གཞིས་ཀ་དང༌། བཀྲ་ཤིས་ལྷུན་པོ་སོགས་སུ་གནས་སྐོར་ལ་བསྐྱོད། གཞུང་
ཕྱོགས་ནས་ང་ཚོའི་གནས་སྐོར་གོ་སྒྲིག་དང་ལྟ་རྟོག་བྱེད་པར་གཉེར་པ་གཉིས་
བཀོད་སྒྲིག་གནང༌།
རྒྱང་རྩེ་ནི་ང་ཚོའི་གཞིས་ཀ་ཡིན། དེར་དུད་ཁྱིམ་སུམ་བརྒྱ་ཙམ་ཡོད། གནས་
དེ་ནི་རྗེ་རིན་པོ་ཆེའི་[ཙོང་ཁ་པ་]སྐུ་དུས་ནས་བྱུང་བ་ཞིག་ཡིན་རུང་། ད་ནི་
འགྲེམས་སྟོན་ཁང་ཞིག་ཏུ་གྱུར་འདུག ཁང་པ་དེ་ཚོའི་རྩིག་གྱང་རྙིང་ཀོག་ཆགས་

རྒྱལ་ཡུམ་ཆེན་མོ། 193
ནས་མར་ལ་ཟགས་ཆོག་ཆོག་ཅིག་ཏུ་འདུག་སྟབས་ང་རང་དེར་བསྐྱོད་རྒྱུར་ཞེད་
སྣང་ཡང་སྐྱེས་བྱུང༌། དེར་ཕར་བསྐྱོད་ཚུར་འོང་བྱེད་པར་དུས་ཚོད་ངེས་ཅན་ཞིག་
འགོར་ཞིང༌། དངོས་རྫས་དེ་ཚོ་ནི་ལོ་ངོ་བཞི་བརྒྱའི་སྔོན་གྱི་རྗེ་རིན་པོ་ཆེའི་སྐུ་དུས་
ལྟར་རང་སོར་བཞག་འདུག དེའི་ཕྱོགས་བཞི་ལ་མཆོད་ཁང་ཆེན་པོ་བཞི་རེར་
དཀོན་གཉེར་རེ་རེས་མཚན་གང་ལ་རྔ་རྡུང་གསོལ་འདེབས་ཀྱི་ཆོས་སྒྲས་ཁེངས་པ་
ཞིག་འདུག
རྔ་སྒྲ་སྙན་པོ་དེ་འདྲ་ནི་བོད་ཀྱི་ས་ཆ་གང་ནས་ཀྱང་གོ་མ་མྱོང་བས་ང་རང་
དད་སྨོན་སྐྱེས་བྱུང་། ངས་ཤེས་གསལ་བྱས་ན། གནས་དེར་སྡོད་མི་ཞིག་འཆི་
གྲབས་ཡོད་ན་མཆོད་ཁང་ནང་ཁྲག་དྲི་ཁ་བ་རེད་ཟེར། ང་རང་ནི་མཆོད་ཁང་དེ་
བརྒྱུད་ནས་འགྲོ་དུས་སྐྲག་སྣང་ཆེན་པོ་བྱུང་སྟེ་ལུས་ཀྱི་བ་སྤུའང་གཟེངས་པ་འདྲ་
ཞིག་བྱུང༌།
ཉིན་བཅུའི་རྗེས་ལ་ང་ཚོ་༧པཎ་ཆེན་རིན་པོ་ཆེའི་གདན་ས་བཀྲ་ཤིས་ལྷུན་
པོར་ཕྱིན། རྒྱང་རྩེ་ནས་དེ་བར་དུ་ཉིན་གསུམ་འགོར། ང་ཚོ་དེར་འབྱོར་སྐབས་
༧པཎ་ཆེན་རིན་པོ་ཆེ་མཆོག་ཙོང་ཁའི་ཡུལ་དུ་ཕེབས་ནས་བཞུགས་མི་འདུག་
ཀྱང་། ང་ཚོར་སྣེ་ལེན་གཟབ་རྒྱས་དང༌། ལྕང་གསེབ་ཏུ་ཡོད་པའི་གཟིམ་ཆུང་ཞིག་
ཏུ་འདུག་གནས་གོ་སྒྲིག་གནང་བྱུང༌། ལྕང་གསེབ་དེ་ནི་རྒྱ་ཁྱོན་ཧ་ཅང་ཆེ་ལ་གཅན་
གཟན་ཁང་ཞིག་ཀྱང་འདུག རིན་པོ་ཆེ་བཞུགས་སྐབས་དེའི་ནང་གཅན་གཟན་ཉར་
གནང་གི་ཡོད་འདུག་རུང༌། དེ་དུས་ནི་ཁོང་བཞུགས་མེད་པས་སྟོང་པ་རེད་འདུག

194 ཆུ་སྐྱེས་སྒྲོལ་མའི་བསྒྱུར་དེབ།
༧པཎ་ཆེན་རིན་པོ་ཆེའང་ང་ཚོ་དང་འདྲ་བར་ཨ་མདོའི་ཞིང་པ་ཞིག་གི་ཁྱིམ་
ནས་ཕེབས་ཤིང་། དེ་ཡང་བོད་གཞུང་གིས་ཁམས་ནས་ཡིན་པའི་ཕྲུ་གུ་ཞིག་པཎ་
ཆེན་སྐུ་གོང་མའི་ཡང་སྲིད་དུ་གདན་འདྲེན་ཞུས་ཏེ་རྟེན་འབྲེལ་མཛད་སྒོའི་གྲ་སྒྲིག
ཀྱང་ཞུས་འདུག་སྟེ། རྒྱ་གཞུང་གིས་ཁམས་ནས་ཡིན་པའི་འོས་སྤྲུལ་དེ་ཕྱིར་ཕ
ཡུལ་དུ་སློབ་གཉེར་བྱེད་དུ་བཏང་སྟེ། ཁོང་ཚོ་རང་གིས་ཆུང་སྲིད་པཎ་ཆེན་རིན་པོ་
ཆེའི་ཡང་སྲིད་གཅིག་མངའ་གསོལ་བྱས།
བཀྲ་ཤིས་ལྷུན་པོར་ཀོ་པགས་དཀར་རྐྱང་གིས་གྲུབ་པའི་དབུ་ཞྭ། ན་བཟའ་ཆ་
ཚང༌། ཀོ་བས་བཟོས་པའི་རྐང་ཤུབ་བཅས་རྗེ་རིན་པོ་ཆེའི་ན་བཟའ་འགའ་བཞུགས་
འདུག ན་བཟའ་དེ་ཚོ་ནི་ཧ་ཅང་གི་རྩ་ཆེན་པོ་རེད། དེ་ནི་སྐབས་དེའི་ཚེམ་བཟོ་བ་
མཁས་ཅན་ཚོས་ལོ་ནས་ལོ་བསྟུད་དེ་འཚེམ་བཟོ་བྱས་ཞིག་ཡིན་འདུག བཀྲ་ཤིས་
ལྷུན་པོར་རྗེ་རིན་པོ་ཆེའི་མ་ཡུམ་གྱི་སྤ་རས་ཀྱང་འདུག སྤ་རས་དེའི་མཐའ་ལྕགས་
སུ་སྲམ་པགས་ཀྱིས་བརྒྱན་པས་བརྗིད་ཆེ་བ་ཞིག་འདུག་རུང་། མཇལ་བདེ་བ་
ཞིག་མི་འདུག་སྟབས་དེང་སང་གི་སྤ་རས་དང་བསྡུར་ན་ཁྱད་མཚར་ཞིག་འདུག
རྒྱང་རྩེ་དང་བཀྲ་ཤིས་ལྷུན་པོ་གཉིས་སུ་སྡོད་སྐབས་ཀྱི་དུས་ཚོད་མང་ཆེ་བ་མཆོད་
འབུལ་ཞུ་བ་སོགས་ཀྱིས་འདས་པར་གྱུར། ཉིན་བཅུ་ཙམ་རིང་བཀྲ་ཤིས་ལྷུན་པོར་
བསྡད་ནས་ལམ་ཞོར་དུ་དགོན་སྡེ་ཆུང་ཆུང་དེ་ཚོར་མཆོད་མཇལ་དང་བཅས་རྒྱང་
རྩེར་ཕྱིར་ལོག་བྱས། ངའི་ཨ་མ་ལགས་དང་བུ་མོ་གཉིས་ཙོང་ཁ་ནས་རྒྱ་གར་

རྒྱལ་ཡུམ་ཆེན་མོ། 195
བརྒྱུད་དབུས་ཕྱོགས་ལ་ཕེབས་ཀྱི་ཡོད་’པས་བདུན་གསུམ་རིང་ཁོང་གཉིས་ལ་
སྒུག་ནས་བསྡད།
ང་རང་ལྷ་སར་བསྡད་པའི་ལོ་དང་པོ་དེར། ཙོང་ཁར་སྡོད་སྐབས་ལས་ཨ་མ་
ལགས་ལ་མཇལ་འདོད་ཧ་ཅང་གིས་ཆེ་བ་བྱུང༌། དེར་བརྟེན། ངས་ཁོང་ལ་ལྷ་སའི་
དམིགས་བསལ་གྱི་ལག་རྟགས་དེ་འདྲ་ཡང་ཡང་བསྐུར་བ་དང༌། ཁོང་མོས་ཀྱང་ལྷ་
ས་ནས་རག་ཐབས་མེད་པའི་ཕ་ཡུལ་གྱི་ཞིམ་ཟས་དེ་འདྲ་བསྐུར་གནང་གི་ཡོད།
ཁོང་མོས་ཤེས་ཀྱི་ཡོད་པ་གཅིག་རང་ཡོད་པ་ནི། ང་རང་རྒྱུས་མངའ་མེད་པའི་གྲོང་
ཁྱེར་ཞིག་གི་ནང་ལ་ཁེར་རྐྱང་དུ་འཚོ་བཞིན་པ་དེ་རེད། དེའི་སྟབས་ཀྱིས། ངའི་བུ་
མོ་[ཚེ་རིང་སྒྲོལ་མ་]ཙོང་ཁར་ཕྱིར་ལོག་སྐབས། ངེད་ཚོའི་སྤུན་མཆེད་གཅིག
མཉམ་དུ་ཕ་ཡུལ་ལ་ཁོང་མོའི་[རྒྱལ་ཡུམ་ཆེན་མོའི་ཨ་མ་]ནང་ལ་བཏང་བ་དང༌།
72རྒྱལ་ཡབ་ཆེན་པོ་སྐུ་གཤེགས་པའི་གནས་ཚུལ་བྱུང་སྐབས། རྒྱ་ལོ་དོན་འགྲུབ་དང་སྟག་ལྷ་
ཕུན་ཚོགས་བཀྲ་ཤིས་གཉིས་ནན་ཅིན་དུ་ཡོད་པ་དང་། གཅེན་མོ་ཚེ་རིང་སྒྲོལ་མ་ཙོང་ཁར་གཉེན་
འཕྲད་དུ་ཕེབས་ནས་བཞུགས་ཡོད་སྐོར་དང་། དེ་ནས་སྟག་ལྷ་ཕུན་ཚོགས་བཀྲ་ཤིས་ལྷ་སར་
རྒྱལ་ཡུམ་ཆེན་མོར་རོགས་བྱེད་པར་ཕེབས་པ་དང༌། རྒྱ་ལོ་དོན་འགྲུབ་ནན་ཅིན་ནས་མུ་མཐུད་
བཞུགས་རྒྱུ་བྱས་སྐོར་དང༌། དེ་བར་ནས་སྐུའི་གཅེན་མོས་རྒྱལ་ཡུམ་ཆེན་མོ་མཆོག་གི་མ་ཡུམ་
དང༌། ཨ་ཞང་རབ་རྒྱས། སྲུ་མོ་ལགས། སྲུ་མོའི་སྲས་གཉིས་དང་སྲས་མོ་གཅིག རྒྱལ་ཡབ་དམ་
པའི་གཅེན་མོ་བཟའ་མི་བཅས་གདན་ཞུས་ཀྱིས་རྒྱ་གར་ནང་སྟག་ལྷ་ཕུན་ཚོགས་བཀྲ་ཤིས་དང་
ཁོང་ཚོ་ལྷན་འཛོམས་དང་དེ་ནས་ཁོང་ཚོ་ལྷ་སར་ཕེབས་སྐོར་<<མི་ཚེའི་བྱུང་བ་བརྗོད་པ>>
སྟག་ལྷ་ཕུན་ཚོགས་བཀྲ་ཤིས་ཀྱིས་བརྩམས་པ། དེབ་དང་པོའི་ཤོག་ངོས་250 ནས་256 བར་
གཟིགས་ན་དེར་ཞིབ་རྒྱས་བཀོད་དེ་འདུག

196 ཆུ་སྐྱེས་སྒྲོལ་མའི་བསྒྱུར་དེབ།
ངས་བུ་མོར་དགུང་ལོ་བདུན་ཅུ་དོན་གསུམ་ལ་ཕེབས་པའི་ངའི་ཨ་མ་ལགས་ཁོང་
མོ་དང་མཉམ་དུ་ལྷ་སར་འཁྲིད་ཡོང་དགོས་པར་མངགས། བུ་མོ་ཙོང་ཁར་འབྱོར་
ནས་དུས་ཡུན་རིང་པོ་མ་སོང་གོང་ངའི་ཁྱོ་ག་གྲོངས་པས་གང་མགྱོགས་ལོག་ཡོང་
དགོས་པའི་ཏར་འཕྲིན་ཞིག་བསྐུར་སྟབས། བུ་མོ་དང་ཨ་མ་ལགས་གཉིས་ཙོང་ཁ་
ནས་རྒྱ་ནག་དང་དེ་ནས་རྒྱ་གར་ལ་ཕེབས། དེ་ནི་སྐབས་དེར་འགྲུལ་བཞུད་བྱེད་
པར་སྟབས་བདེ་ཤོས་ཀྱི་ལམ་ཁ་དེ་རེད། ཅང་ཅེ་ཧྲི་ཡི་སྐུ་ཟླས་ཁོང་ཚོར་གནམ་
གྲུའི་ལག་འཁྱེར་ཉོ་སྒྲུབ་སོགས་ཀྱི་རོགས་རམ་གནང༌། རྒྱ་གར་ནས་རྟ་ལ་ཞོན་ཏེ་
ཕེབས་ཤིང་ངེད་ཚོ་རྒྱང་རྩེ་ནས་མཉམ་འཛོམས་བྱུང་། ཨ་མ་ལགས་ནི་སྐུ་
གཟུགས་སྐྱོ་བོ་དང་ཕྱག་ཆག་འདུག་པས་འགྱོག་བྱམས་ནང་དུ་ཕེབས་ཤིང་།
སྐབས་དེར་ང་ནི་ཁོང་དང་མཇལ་བས་དགའ་སྤྲོའི་མཆི་མའང་ཤོར་བར་གྱུར། ངའི་
ཨ་ནེ་དགུང་ལོ་དྲུག་ཅུ་རེ་བཞི་ལ་ཕེབས་ཡོད་པ་ཁོང་ཡང་མཉམ་དུ་ཕེབས་འདུག
ངའི་བུ་མོ་ནི་[ཙོང་ཁར་]ལོ་ངོ་གཉིས་ཙམ་བཞུགས་པ་རེད།
ང་ཚོ་ལྷ་སར་ཕྱིར་ལོག་དོན་ནི། ངའི་བུ་བསྟན་འཛིན་ཆོས་རྒྱལ་མངའ་རིས་
རིན་པོ་ཆེའི་ཡང་སྲིད་དུ་ངོས་འཛིན་གྱིས་ཆོས་ཞུགས་བྱེད་དགོས་པ་དང་། དེ་
བཞིན་ཁོང་གི་དགོན་པ་ནས་ཞལ་ལག་བཟོ་བ་སོགས་གང་ཅིར་ལྟ་རྟོག་གནང་
མཁན་གྱི་གསོལ་དཔོན་གྱིས་མངགས་པས་ཀྱང་ཡིན། ངའི་ཁྱོ་གའི་གཅུང་པོ་ངག་
དབང་བྱང་ཆུབ་ལགས་ཙོང་ཁ་ནས་རྒྱ་གར་བརྒྱུད་ང་ཚོར་ཐུག་འཕྲད་དུ་ཕེབས་

197རྒྱལ་ཡུམ་ཆེན་མོ།
བྱུང་ལ། ཁོང་གིས་རྒྱ་ལོ་དོན་གྲུབ་ལགས་དང་ཁོང་གི་ཕྲུ་གུ་གཉིས་མཇལ་མོལ་
བྱུང་སྐོར་གྱི་གསར་འགྱུར་ཞིག་ཀྱང་བསྣམས་ཕེབས།
དེ་ལྟར་ཁོང་ང་ཚོ་དང་ལྷན་དུ་ཟླ་བ་གཉིས་ལ་བཞུགས་རྗེས་སྐུ་འབུམ་དགོན་
པ་ནས་ལས་དོན་ཞིག་གི་ཆེད་ཡོང་དགོས་པའི་བརྡ་འབྱོར་བ་ལྟར་ཕྱིར་ཙོང་ཁར་
ལོག་དགོས་བྱུང༌།

198 ཆུ་སྐྱེས་སྒྲོལ་མའི་བསྒྱུར་དེབ།
༢༤
གུང་ཁྲན་གྱི་བཙན་འཛུལ།
1950 ལོར་རྒྱ་ནག་དམར་ཤོག་གིས་ཙོང་ཁའི་ཕྱོགས་དབང་བསྒྱུར་བྱས་
ཤིང༌། དེ་ནས་ཆབ་མདོ་བརྒྱུད་ལྷ་སར་བཙན་འཛུལ་བྱེད་རྩིས་ཡོད་སྐོར་གྱི་གནས་
ཚུལ་མི་སྙན་པ་ཁྱབ་པར་གྱུར། དེ་ནི་འདི་འདྲ་རེད། སྐབས་དེར་ཆབ་མདོ་རྒྱ་མིའི་
དབང་བསྒྱུར་འོག་ཚུད་གྲབས་ཡོད་སྟབས། ༸གོང་ས་མཆོག་ལྷ་ས་ནས་ཆིབས་
ཐོན་བསྐྱངས་ཏེ་གྲོ་མོར་ཉེན་གཡོལ་དུ་ཕེབས་རྒྱུ་གནང་བ་ལྟར། བོད་གཞུང་གི་
ལས་བྱེད་མི་སྣ་ཁག་དང༌། སྐུ་དྲག་ཁག དེ་བཞིན་ང་ཚོའི་ནང་མི་དང་བཅས་གྲོ་
མོར་མཉམ་བསྐྱོད་བྱས།73
73བོད་ལྕགས་སྟག་ཟླ་བ་༡༡ ཚེས་༡༡ ཕྱི་ལོ་1950 ཟླ་12 ཚེས་19 ལ་ལྷ་ས་ཐོན། ཕྱི་ལོ་
1951ཟླ་1་ཚེས་1 གྲོ་མོར་འབྱོར། སྐབས་དེར། ཡབ་གཞིས་ནས་རྒྱལ་ཡུམ་ཆེན་མོ། ལྟག་
མཚེར་རིན་པོ་ཆེ། སྐུའི་གཅེན་པོ་བློ་བཟང་བསམ་གཏན། གཅེན་མོ་ཚེ་རིང་སྒྲོལ་མ་དང་སྲས་
དང་སྲས་མོ། རྗེ་བཙུན་པདྨ་བཅས་མཉམ་ཕེབས་གནང་ཡོད།

199རྒྱལ་ཡུམ་ཆེན་མོ།
ང་ཚོ་གྲོ་མོར་མ་ཐོན་གོང་ནས་རྒྱ་ནག་དམར་ཤོག་ཚོགས་པས་སྐུད་མེད་ཏར་
འཕྲིན་ཡོ་ཆས་དང་བཅས་པའི་སྐུ་ཚབ་ཅིག་ལྷ་སར་བཙུགས་ཟིན། ༸གོང་ས་
མཆོག་ནི་རྫོང་དཀར་ཆོས་སྡེ་དགོན་པར་བཞུགས་ཤིང་ང་དང་ནང་མི་ཚོ་ཉེ་
འདབས་ཀྱི་དགོན་པ་ཞིག་གི་ནང་དུ་བསྡད།* སྐབས་དེར། བུ་བློ་བཟང་བསམ་
གཏན་དང་བསྟན་འཛིན་ཆོས་རྒྱལ་གཉིས་ངའི་མཉམ་དུ་ཡོད། ངའི་བུ་མོ་རྒན་པ་ནི་
རྒྱ་གར་དུ་སྨན་བཅོས་ལ་ཕེབས་ཤིང༌། དེ་བཞིན་ཁོང་གི་བུ་ཕྲུག་གཉིས་དང་ངའི་བུ་
མོ་ཆུང་བ་རྗེ་བཙུན་པདྨ་བཅས་རྒྱ་གར་རྡོ་རྗེ་གླིང་དུ་སློབ་གྲྭ་ཞིག་ལ་གཏོང་འདུན་
གྱིས་མཉམ་འཁྲིད་བྱས་’པས། ཁོང་ཚོས་ང་ཚོ་གྲོ་མོར་སླེབས་པ་ཤེས་འཕྲལ་
74 སྐབས་དེའི་ཕེབས་ལམ་ནི། ལྷ་ས་ནས་མཉེས་ཐང་བཀྲ་ཤིས་སྒང༌། འཇང་སྨད། ཆུ་ཤུལ།
ལྕགས་ཟམ། གམ་པ། ཡར་འབྲོག ཁ་རོལ། རྒྱལ་རྩེ། ཕག་རི། དེ་ནས་གྲོ་མོར་ཡིན་འདུག གྲོ་
མོར་འབྱོར་མཚམས་རྒྱལ་ཡུམ་ཆེན་མོས་གཙོས་པའི་ཡབ་གཞིས་ནང་མི་དང༌། ཡོངས་འཛིན་
རྣམ་གཉིས་དང་ཞབས་འཁོར་བཅས་ཆུ་འབི་བླ་བྲང་དུ་བཞུགས།
7s “ངོས་ཀྱི་ཨ་མ་ལགས་ནི་ཐུགས་རྒྱུད་བཟང་ཞིང་གཞན་ཕན་ལྷག་བསམ་གྱིས་ཕྱུག་པ་སྟེ་སྐྱེ་
བོ་ཀུན་ལ་ཐུགས་ཁུར་གནང་མཁན་ཞིག་ཡིན། སུ་ཞིག་བཀྲེས་སྐོམ་གྱིས་མནར་བ་གཟིགས་ཚེ་
རང་ཉིད་ལ་བཟའ་བཏུང་ཅི་ཡང་མི་ལྷག་ཀྱང་གང་ཡོད་སྤྲོ་སྣང་གིས་སྦྱིན། དེ་ལྟ་བུའི་བྱམས་བརྩེ་
ཟབ་མོ་ལྡན་ཡང་ཁྱིམ་ཚང་སྐྱོང་བར་འགོག་རྐྱེན་ཅི་ཡང་མ་ཐེབས། ཁོང་ནི་གནས་སྟངས་གང་ལ་
ཡང་གོམས་སླ་ཞིང་གཟིགས་རྒྱང་ཡངས་པ་ཞིག་ཡིན། གསེར་ཁྲིར་མངའ་གསོལ་གྲུབ་རྗེས་གོ་
སྐབས་མང་པོ་ཞིག་གསར་དུ་ཐོན་པ་ན།ངོས་ཀྱི་སྤུན་མཆེད་རྣམས་ལ་ཤེས་ཡོན་འཐུས་ཚང་
ཞིག་ཐོབ་དགོས་པའི་ཐག་གཅོད་གནང༌།” ཞེས་<<གོང་ས་ཏཱ་ལའི་བླ་མའི་མཛད་རྣམ་>>ཞེས་
པའི་དབྱིན་དེབ་ཏུ་གསལ་ཡོད་པ་ཤེས་རབ་དར་རྒྱས་ལགས་ཀྱིས་<<མཛད་རྣམ་གྲུ་འཛིན་ཞིང་
གི་ཉིན་བྱེད་>>ཤོག་ངོས་223 དང་224 བར་ལུང་འདྲེན་གནང་འདུག་པ་ནས་འདིར་བཀོད།

200 ཆུ་སྐྱེས་སྒྲོལ་མའི་བསྒྱུར་དེབ།
ཐུག་འཕྲད་དུ་སླེབས་ཤིང་ལོ་གསར་ཡང་མཉམ་དུ་བཏང༌། ཟླ་བ་བརྒྱད་ཀྱི་རྗེས་ལ་
༸གོང་ས་མཆོག་མི་དམངས་དང་ཞལ་གྱེས་ནས་དུས་ཡུན་རིང་པོ་བཞུགས་འདོད་
མེད་པས་ལྷ་སར་ཕྱིར་ཕེབས་གནང་རྒྱུ་ཐུགས་གཏན་འཁེལ།
1951གི་ལོ་སྟོད་དུ་བཀའ་ཤག་གིས་ཨུ་ཚུགས་ཀྱིས་༸གོང་ས་མཆོག་གི་སྐུ་
ཕྱྭའི་ཆེད་གྲོ་མོར་རྫོང་དཀར་ལ་འཕྲལ་སེལ་གྱི་གཞུང་ཞིག་འཛུགས་རྒྱུར་བཀའ་
འཁྲོལ་ཞུས། དགོན་པ་དེ་ནི་རྒྱ་གར་གྱི་ས་མཚམས་དང་འབྲས་ལྗོངས་ནས་ལེ་
དབར་བཅོ་ལྔ་ཙམ་གྱི་སར་ཡོད་པས། ཀ་ལི་སྤུངས་དང་།རྡོ་རྗེ་གླིང་དང་རྒྱ་གར་
བཅས་ནང་ཡོད་པའི་བོད་རིགས་སྡོད་ཁུལ་དང་ས་ཐག་ཉེ་པོ་ཡིན། དེར་བརྟེན།
༸གོང་ས་མཆོག་གིས་གཞུང་འཛིན་དབང་ཆ་ཆ་ཚང་ཡོད་པའི་སྲིད་བློན་ཆེན་
གཉིས་” བསྐོ་བཞག་དང༌། ཧ་ཅང་གལ་འགངས་ཆེ་བ་དང་ཐག་གཅོད་རྩ་བ་ནས་
མ་ཐུབ་པའི་གནས་ཚུལ་བྱུང་རིགས་མ་གཏོགས་སྙན་སེང་ཞུ་མ་དགོས་པའི་བཀའ
བཀོད་ཡང་གནང་ནས་ཕྱོགས་ཐོན་དང༌། རྒྱ་ནག་དང་གྲོས་མོལ་བྱུང་མཚམས་
ཕྱིར་ལྷ་སར་ཕེབས་རྒྱུ་གནང༌།
དེའི་རྗེས་ལ། ང་རང་བལ་ཡུལ་བརྒྱུད་ནས་རྒྱ་གར་ནང་གནས་སྐོར་ལ་ཕྱིན།
སྐུ་དྲག་ཕྲེང་རིང་སྟེང་ཞལ་རྣམ་གཉིས་ནི་ང་ཚོ་མཉམ་དུ་གྲོ་མོར་ཕེབས་ཡོད་
སྟབས། ༸གོང་ས་མཆོག་གིས་ཁོང་གཉིས་ངེད་ཚོའི་སྐད་སྒྱུར་ལ་འཁྲིད་ན་ཡག་
76སྲིད་བློན་གཉིས་བསྐོས་པའི་གཅིག་སེར་མོ་བ་བློ་བཟང་བཀྲ་ཤིས་དང་། གཅིག་ནི་ལོ་མང་
གཞུང་དོན་བྱས་པའི་ཉམས་མྱོང་ཅན་ཀླུ་ཁང་པ་ཡིན།

རྒྱལ་ཡུམ་ཆེན་མོ། 201
ཚུལ་གྱི་བཀའ་སློབ་ཕེབས། གྲོ་མོ་ནས་སྒང་ཐོག་ལ་ཕྱིན་པ་དང་། དེར་ང་ཚོས་རྟ་
སོགས་ཁལ་མ་གཞན་རྣམས་བཞག སྒང་ཐོག་ཏུ་སྡོད་རིང་ང་ཚོ་ཡ་པ་ཚེ་བརྟན་
བཀྲ་ཤིས་ཀྱི་བཞུགས་གནས་སུ་བསྡད་པ་དང༌། གཞན་ཚོ་དགོན་རྒྱབ་ཀྱི་ཁང་པ་
ཞིག་ཏུ་བསྡད། དེར་བདུན་ཕྲག་གཅིག་རིང་བསྡད་ནས་གཞུང་ལམ་བརྒྱུད་ཀ་ལི་
སྤུངས་ལ་བསྐྱོད། འབྲས་ལྗོངས་ཆོས་རྒྱལ་གོང་མ་དེས་ང་ཚོར་སྣེ་ལེན་གང་
ལེགས་གནང་བ་དང༌། དགོང་ཟས་ཞིག་ལའང་སྐད་བཏང་གནང་བྱུང་། དེ་ལྟར་ང་
ཚོ་ཀ་ལི་སྤུངས་ལ་ཟླ་གཅིག་ཙམ་བསྡད་པ་དེ་ནི་གནས་སྐོར་གྱི་གྲ་སྒྲིག་བྱེད་པ་
སོགས་ཀྱིས་འདས། ངས་ཚ་འབུར་སྔོན་འགོག་གི་སྨན་ཁབ་བརྒྱབ་ཡོད་པས་ང་
ཚོ་བལ་ཡུལ་དུ་སླེབས་སྐབས་ཁབ་ཤུལ་གྱི་ཕྱོགས་ཚང་མ་སྐྲངས་ནས་ན་ཟུག་
ཆེན་པོ་ཞིག་བྱུང་།
ང་ཚོ་བལ་ཡུལ་ལ་བདུན་ཕྲག་གཅིག་བསྡད་རིང༌། བལ་པོའི་རྒྱལ་པོ་སྔོན་མ་
དེས་མགྲོན་འབོད་གནང༌།་ཡང་སྐབས་དེར་ཕྲེང་རིང་སྟེང་ཞལ་རྣམ་གཉིས་དང་
ཟུར་ཁང་སྟེངས་ཞལ་རྣམ་གཉིས། ས་འདུ་ཚང༌། མངའ་རིས་ཕྱག་མཛོད། དར་
ཧན་ཕྱག་མཛོད། དེ་བཞིན་ཞབས་ཞུ་བ་ཚོ་བཅས་མི་མང་པོ་ཡོད་ལ། རྒྱལ་པོ་
མཆོག་གིས་སངས་རྒྱས་འཁྲུངས་ཡུལ་ལིམ་བི་ནི་ལ་མཇལ་དུ་བསྐྱོད་རྒྱུ་ནི་དུས་
ལ་བབས་མིན་གསུངས་བྱུང་བ་དང༌། ཅི་སྟེ་ང་ཚོ་གནས་མཇལ་དུ་བསྐྱོད་འདོད་ན་
དྲག་ཆས་སྤྲས་པའི་དམག་མི་ལྔ་བཅུ་སྐུ་སྲུང་དུ་བཏང་འཐུས་ཀྱི་བཀའ་སློབ་བཟང་
པོ་ཕེབས་བྱུང་རུང༌། ངས་རྒྱལ་པོ་ཁོང་ལ་དཀའ་ཁག་བཟོ་མ་འདོད་པས་བསྙེན་

202 ཆུ་སྐྱེས་སྒྲོལ་མའི་བསྒྱུར་དེབ།
བཀུར་གཟབ་རྒྱས་གནང་བར་བཀའ་དྲིན་ཆེ་ཞུས་པ་ལས་གནས་མཇལ་ལ་བ
བསྐྱོད་
མེད།
བལ་ཡུལ་ནས་པ་ཊ་ན་”བར་གནམ་གྲུའི་ནང་བསྐྱོད་པ་དང་། དེ་ནས་མེ་
འཁོར་ནང་ཀ་ལི་ཀ་ཏ་ལ་བསྐྱོད། དེ་སྐབས་རྒྱ་བླ་མའི་བུ་མོས་ངེད་ཚོའི་སྐད་སྒྱུར་
བ་བྱས། ཁོང་གིས་བོད་སྐད་དེ་ཙམ་ཡག་པོ་རྒྱག་མི་ཤེས་རུང་གང་ཐུབ་ཐུབ་
གནང་སོང་། ང་ཚོས་བདུན་ཕྲག་གཅིག་རིང་པ་ཊ་ན་ནས་ཝ་ར་ན་སི་དང༌། རྡོ་རྗེ་
གདན་སོགས་ལ་གནས་སྐོར་ཞུས་ཏེ། རྡོ་རྗེ་གླིང་ལ་ལོག་པ་དང་། དེ་ནས་ཀ་ལི་
སྤུངས་ལ་ཕྱིར་ལོག དེར་སྡོད་རིང་ངས་བོད་དུ་༸གོང་ས་མཆོག་གི་སྐུ་མདུན་དུ་
ཕྱིར་ལོག་རྒྱུའི་བློ་ཐག་བཅད། རྒྱ་རིགས་གྲོགས་པོ་འགས་ཕྱིར་བོད་དུ་ལོག་པ་ནི
འཆི་རུ་ཕྱིན་པ་དང་མཚུངས་པས་དེ་ལས་མ་ཕྱིན་ན་ལེགས་པར་བརྗོད་མཁན་བྱུང་
ཡང་ཞེད་སྣང་གང་ཡང་མ་བྱུང༌། ང་རང་ཀ་ལི་སྤུངས་ལ་ལོ་གཅིག་རིང་བསྡད་པ་
77 [རྒྱ་གར་བྱང་ཤར་གྱི་ས་གནས་]”ཤི་ལི་གི་རི་ནས་རྡོ་རྗེ་གདན་དུ་འོངས་པའི་ལམ་དུ་གངྒཱ་
བརྒལ་མ་ཐག་པ་ཊ་ན་ལ་སླེབས། དེ་ནི་ཆོས་རྒྱལ་(ཨ་ཤྭ་ག)མྱ་ངན་མེད་ཅེས་བྱ་བ་འཛམ་བུའི་
གླིང་དུ་མཆོད་རྟེན་བཞེངས་མཁན་དེའི་རྒྱལ་ས་ཡིན། སྔོན་གྲོང་ཁྱེར་པ་ཊ་ལི་པུ་ཊ་ཞེས་ཟེར་ཞིང་
བོད་སྐད་དུ་སྐྱ་ནར་བུའི་གྲོང་ཁྱེར་བྱ་བ་དེ་ཡིན། རྒྱལ་པོ་མྱ་ངན་མེད་ཀྱི་ཕོ་བྲང་གི་ཤུལ་དང་
གཞན་ཡང་གྲོང་ཁྱེར་གྱི་མུ་ཟིམ་ཁང་( MUSEM)གི་ནང་དུ་སྔོན་གྱི་སྐུ་བརྙན་ངོ་མཚར་ཅན་མང་
པོ་དང༌། མྱ་ངན་མེད་ཀྱི་བཙུན་མོའི་འདྲ་བརྙན་ཡིན་ནམ་ཟེར་བའི་རྡོ་སྐུ་ཤེལ་ལྟར་འཚེར་བ་ཞིག་
ཀྱང་ཡོད།” ཅེས་གསུང་ཡོད་པ་དེ་རེད། མཁས་དབང་དགེ་འདུན་ཆོས་འཕེལ་གྱི་གསུང་རྩོམ་
ཕྱོགས་བསྒྲིགས། དགེ་འདུན་ཆོས་འཕེལ་གྱིས་བརྩམས། སི་ཁྲོན་མི་རིགས་དཔེ་སྐྲུན་ཁང་གི་
དཔར་མ། 1988 ལོར་དཔར་སྐྲུན་དེབ་ཀྱི་ཤོག་ངོས་360ན་གསལ།

203རྒྱལ་ཡུམ་ཆེན་མོ།
ཡིན། དེར་སྡོད་རིང་གཟའ་གྲིབ་ཀྱི་ནད་འདྲ་བ་ཞིག་གིས་མནར་བྱུང་བར། བུ་མོས་
སྒང་ཐོག་བདེ་སྐྱིད་གླིང་ཁ་ལ་ཁ་པར་བཏང་ནས་སྨན་པ་དང་སྨན་མངགས་པས་
ཉིན་དྲུག་གི་མཚམས་སུ་སྨན་དེ་འབྱོར། སྤོམ་མདའ་ལྕམ་སྐུས་ང་གྲོངས་འགྲོ་ངེས་
བསམ་ནས་ཧ་ལས་པ་བཤུམས་པ་མ་ཟད་ཁོང་གི་སྐུ་ཟླའི་ཕྲེང་བ་ཡང་ངའི་སྐེ་ལ་
གཡོགས་བྱུང་། ངའི་བུ་ཆུང་ཤོས་ངའི་འགྲམ་དུ་ཡོང་ནས་ང་ལ་གཉིད་མ་ཤོར་བ་
བྱེད་དགོས་ཟེར། ང་ན་བའི་རིང་ཕྲེང་བ་དེ་ངའི་སྐེ་ལ་གྱོན་ནས་བསྡད་པ་དང་ཏོག་
ཙམ་དྲག་སྐྱེད་བྱུང་མཚམས་ཁོང་ལ་ཕར་ཕུལ་བ་ཡིན། གང་ལྟར་བདུན་ཕྲག་
གཉིས་ཀྱི་རིང་ལ་ཞབས་བརྟན་སྒྲུབ་པ་དང་སྨན་བཅོས་བྱས་པས་གཞི་ནས་ནད་
གཞི་དྲག་སྐྱེད་བྱུང༌།
དེ་ནས་རྡོ་རྗེ་གླིང་ལ་ཕྱིན་པ་དང་དེར་ཟླ་གསུམ་བསྡད། བོད་དུ་ཕྱིར་ལོག་
རྩིས་ཀྱིས་ངས་བུ་རྒྱལ་ལོ་དོན་གྲུབ་ལགས་ལ་ཡི་གེ་བསྐུར་ནས་རྒྱ་གར་དུ་སྐད་
བཏང༌། དེ་ཡང་ཁོང་རྒྱ་ནག་ཏུ་ཕྱིན་པ་ནས་བཟུང་ངེད་གཉིས་ཐུག་འཕྲད་བྱུང་མེད་
པས་ཡིན། ང་རང་ཉལ་ཚར་བའི་མཚན་མོ་ཞིག་ལ། མོ་ཊའི་སྒྲ་ཞིག་ཐོས་བྱུང་། དེ་
མ་ཉིད་དུ་ངའི་ཞབས་ཞུ་མས་འགྲུལ་པ་ཞིག་ཡོང་གི་འདུག་ཅེས་བརྗོད་པ་དང་དུས་
མཚུངས་ལྟ་བུར་ངའི་བུ་སླེབས་བྱུང༌། ཞབས་ཞུ་མས་ཕྱི་གླིང་བ་གཟུགས་རིང་ཞིག་
རེད་བསམ་འདུག ང་ཉལ་ཁྲི་ལས་ས་ལ་འབབ་གྲབས་སྐབས་བུ་ངའི་འགྲམ་དེར་
སླེབས་ཚར་སོང༌། མ་མཇལ་ལོ་མང་སོང་རིང་འགྱུར་ལྡོག་ཆེན་པོ་བྱུང་འདུག ཁོང་
རྒྱ་ནག་ཏུ་ཐོན་དུས་བུ་ཆུང་ཆུང་ཞིག་ཡིན་རུང༌། ད་ནི་གཟུགས་པོ་ཧ་ཅང་རིང་ཞིང་

204
ཆུ་སྐྱེས་སྒྲོལ་མའི་བསྐྱུར་དེབ།
ལུས་སྟོབས་རྒྱས་པའི་མི་རྒན་ཞིག་ཆགས་འདུག་པ་མ་ཟད་བཟའ་ཟླ་བུ་ཕྲུག་དང་
བཅས་པའང་མཉམ་འཁྲིད་བྱས་འདུག78
ང་ཚོས་ཁོང་རྒྱ་ནག་ལ་གཏོང་དུས་ལོ་བཅུ་དྲུག་རེད། སྐབས་དེར་ང་རང་ཨ་
མ་ཞིག་ཡིན་པའི་ངོས་ནས་ཐག་རིང་རྒྱ་ནག་ཏུ་གཏོང་འདོད་མེད་རུང༌། ངའི་ཁྱོ་
གས་དེ་ནི་མི་ཚེའི་ཉམས་མྱོང་ཡག་པོ་ཞིག་ཏུ་དགོངས་སོང་ལ། བུ་ཁོ་རང་ཡང་
འགྲོ་འདོད་ཧ་ཅང་ཆེན་པོ་བྱས་པ་རེད། དེར་བརྟེན། བཟའ་མི་ནང་ཁུལ་ལ་དེའི་ཐད་
ལ་ལྟ་སྟངས་མི་གཅིག་པའི་བསམ་ཚུལ་དང༌། རྩོད་པ་བྱུང་ནའང་མཐར་རྒྱ་ནག་ཏུ་
གཏོང་རྒྱུར་ཐག་གཅོད་བྱས་པ་རེད། སྐབས་དེར་ང་ལ་ལོ་མང་རྗེས་ལ་མ་གཏོགས་
ཐུག་འཕྲད་བྱེད་མི་ཐུབ་པའི་སྔ་ལྟས་ཤིག་བྱུང་བ་དེ་ད་ཆ་གསལ་པོ་བྱུང་སོང༌། དེ་
ཡང་བུ་ད་ལྟ་ལོ་ན་ཉི་ཤུ་ལྷག་ཙམ་ལ་སོན་པ་མ་ཟད། རྒྱ་ནག་ཏུ་ཕྱིན་ནས་ཆང་ས་
བརྒྱབ་རྗེས་གཞི་ནས་མ་བུ་མཇལ་མཛོམས་བྱུང་བ་དེ་རེད། རྒྱ་ལོ་དོན་གྲུབ་
ལགས་ཀྱིས་ཁོང་གི་ནང་མི་དང༌། ངའི་བུ་མོ་བཞག་ནས་ངེད་ཚོའི་མཉམ་དུ་ལྷ་
སར་ཕྱིར་ལོག་བྱས། ང་ཚོ་སྒང་ཐོག་ནས་ཐོན་ཁར་ཡ་པ་ཚེ་བརྟན་བཀྲ་ཤིས་
78 “མི་ལོ་བདུན་ལྷག་གི་རྗེས་སུ་ཡུམ་ཆེན་དང་ཐོག་མར་མཇལ་བ་ནི་བརྗོད་དཀའ་ཞིང་ཡིད་ཀྱི་
དྲན་གདུང་ཡལ་བའི་དུས་སྐབས་ཁྱད་པར་བ་ཞིག་རེད། ང་རྒྱ་ནག་ཏུ་འགྲོ་སྐབས་ལོ་བཅོ་ལྔ་དང་
སྐབས་དེར་ནི་རང་ལོ་ཉེར་གཉིས་ཡིན། གཉེན་སྒྲིག་བྱས་ཏེ་ལོ་གཉིས་ཅན་གྱི་བུ་ཞིག་ཡོད་ཅིང་
བྱིས་པ་གཞན་ཞིག་ཀྱང་སྐྱེ་ལ་ཉེ།” ཞེས་རྒྱ་ལོ་དོན་གྲུབ་ཀྱི་ལོ་རྒྱུས་དེབ<<ཀ་ལིམ་པོང་གི་ཐུག་
པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་བསྒྱུར་བྱས་པ། ཤོག་ངོས་189ན་
གསལ།

རྒྱལ་ཡུམ་ཆེན་མོ། 205
ལགས་ཀྱི་སྐུ་ཟླས་ཁོང་ཉིད་ཀྱི་ཁ་དཀྲིས་དང་ལག་ཤུབས་ཨུ་ཚུགས་ཀྱིས་ང་ལ་
གནང་བྱུང༌། དེ་ནི་སྐབས་དེར་གྲང་ངར་ཆེ་བས། ཁོང་གིས་ང་རང་ལྷ་སར་ཕྱིར
ལོག་བྱེད་པའི་ལམ་བར་དུ་གྲང་ངར་ཆེ་བ་དེར་དགོངས་བཞེས་ཀྱིས་གནང་བ་ཞིག་
རེད། དུས་སྐབས་དེར། ང་ཚོས་དེ་སྔ་ནས་རྒྱ་གར་ལ་སྐྱབས་བཅོལ་ཞུ་རྒྱུ་ཐག་
བཅད་ཡོད།
རྒྱ་ལོ་དོན་གྲུབ་ང་ཚོ་དང་མཉམ་དུ་ལྷ་སར་ཕྱིར་ལོག་བྱས ”་པའི་སྐབས་དེ་
ཙམ་ནས་ཁོང་གིས་བོད་ཡུལ་ནི་བདེ་འཇགས་མེད་པའི་གནས་སྟངས་ཤིག་ཆགས་
འདུག་པའི་ངོས་འཛིན་བྱས་སྟབས། སླར་ཡང་ས་གནས་གཞན་ལ་ཐོན་རྩིས་བྱས་
པ་དེ་ནི་སྐབས་དེར་ང་རང་མ་གཏོགས་སུ་གང་གིས་ཤེས་ཀྱི་མེད། ཁོང་གི་ལྟ་ཚུལ་
དེ་ནི་རྒྱ་ནག་དམར་ཤོག་པའི་ལྟ་ཚུལ་དང་གཅིག་མཚུངས་མིན་པ་དེས། རྒྱ་མི་མང་
པོ་ཞིག་གིས་མ་དགའ་བ་དང་ཁོང་ཁྲོ་བྱེད་བཞིན་ངའི་བུ་ཡིས་སློབ་གསོ་ཡང་
བསྐྱར་མྱོང་དགོས་ཀྱི་འདུག་ལབ་པ་དེ་ནི། ཁོང་ཚོས་ལྡོག་ཕྱོགས་ཀྱི་འཇིགས་
སྐུལ་བྱས་པ་ཞིག་རེད། དེར་མ་ཟད། རྒྱ་མིས་ཨུ་ཚུགས་ཀྱིས་ཁོང་གི་བསམ་བློར་
79 “ཡུམ་ཆེན་དང་ངེད་གཉིས་གཅེན་མོ་ཚེ་རིང་སྒྲོལ་མ་དང་གཅུང་པོ་བསྟན་འཛིན་ཆོས་རྒྱལ་
དང་ལྷན་དུ་ལྷ་སར་ཕྱིར་ལོག་བྱས། དེ་ཡང་ངེད་ཅག་སྔར་ཁོ་བོ་སྤྱི་ལོ་1945 ལོར་ལྷ་ས་ནས་
ཐོན་པ་ཇི་བཞིན་རྟ་ཐོག་ནས་སྤྱི་ལོ་1903 དང་1904 ལོའི་བར་དུ་ཡང་ཧ་ཟི་བྷན་ཌི་དང་ཁོའི་
དམག་དཔུང་ལྷ་སར་གདོངས་མཆོང་བྱས་པའི་ལམ་བུ་དེད་ནས་སོང༌།” ཞེས་རྒྱ་ལོ་དོན་གྲུབ་ཀྱི་
ལོ་རྒྱུས་དེབ<<ཀ་ལིམ་པོང་གི་ཐུག་པ་ལས་བཟོ་བ>>ཤེས་རབ་དར་རྒྱས་ལགས་ཀྱིས་བོད་
བསྒྱུར་བྱས་པ། ཤོག་ངོས་190 ན་གསལ།

206 ཆུ་སྐྱེས་སྒྲོལ་མའི་བསྒྱུར་དེབ།
འགྱུར་བ་གཏོང་དུ་འཇུག་པའི་དུས་སྐབས་ཤིག་ཀྱང་ཤར་ངེས་རེད་ཅེས་བུས་ང་ལ་
འགྲེལ་བརྗོད་བྱས་བྱུང་། གང་ལྟར་[ རྒྱ་ལོ་དོན་གྲུབ་ཀྱིས་]རྒྱ་གར་ལ་ཕྱིར་གཏོང་
རོགས་ཞེས་ཨུ་ཚུགས་ཀྱིས་གསུང་བྱུང་བས། ངས་མི་འདོད་བཞིན་དུ་ཁས་ལེན་
80བྱས་པ་ཡིན།
རྒྱ་ལོ་དོན་གྲུབ་ལགས་ཕྱིར་ཐོན་མ་བྱས་གོང་ལ་ཁོང་གིས་ང་ཚོའི་ས་ཁང་ས་
གཞིས་ལ་ཞིབ་དཔྱོད་བྱས་པ་དང་། མཛོད་ཁང་དུ་གང་ཡོད་པའི་དངོས་པོ་རྣམས་
ང་ཚོར་བདག་གི་མ་རེད་གསུངས་ནས་གཞིས་མི་ཚོར་བགོ་བཤའ་བརྒྱབ་པ་མ་
ཚད། ཁོང་ཚོས་མིག་གི་མཐོང་ས་རང་ནས་གཞིས་མིའི་གན་རྒྱའི་ཤོག་བུ་རྣམས་
མེར་བསྲེགས་ཏེ་གཡོག་པོའི་གནས་སྟངས་མེད་པ་བཟོས་རྗེས་ཁོང་ལྷ་སར་
སླེབས་ནས་ཟླ་བ་གསུམ་གྱི་རྗེས་ལ། རྒྱང་རྩེ་བརྒྱུད་ནས་རྒྱ་གར་དུ་ཕེབས་པ་དང་།
80 “1950 པའི་ལོ་མགོ་ཙམ་ནས་རྒྱ་མིས་བོད་ཤར་ཕྱོགས་སུ་དམག་མི་སྔོན་བསྐྱོད་རུ་ཁག་
བཙུགས་པ་དང༌། དེ་འབྲེལ་རྒྱང་བསྒྲགས་བཙུགས་ནས་ཁྱབ་བསྒྲགས་འདྲ་མིན་བྱས་ཏེ། མང་
ཚོགས་ཚོའི་བསམ་བློ་དང་ལྟ་བ་སྒྱུར་ཐབས་བྱས་པ་ནི། ཞིང་པ་ཚོར་སྐྱེད་མེད་བུ་ལོན་གཏོང་
རྒྱུའི་སྐོར་དང༌། སྨན་ཁང་དང་གཞུང་ལམ། དེ་བཞིན་སློབ་གྲྭ་བཅས་གསར་རྒྱག་བྱེད་རྒྱུ་ཡིན་པ་
སོགས་ནི་ཆོས་བརྒྱུད་དང་སྐུ་དྲག་རིང་ལུགས་ཀྱི་དབང་སྒྱུར་སྲིད་ཇུས་་གཏོར་བཤིག་གཏོང་
བར་དམིགས་པ་ཞིག་རེད། རྒྱ་མི་ཚོར་དམིགས་བསལ་གལ་འགངས་ཆེ་བ་ཞིག་ནི་ཡབ་གཞིས་
ཀྱི་ཁྱིམ་མིས་ཁོང་ཚོའི་སྲིད་ཇུས་དེར་ཁས་ལེན་བྱས་ན། མང་ཚོགས་ཚོས་དེ་ལྟར་བྱེད་ངེས་པ་
དེ་རེད། བོད་ནི་གྲོགས་མེད་ཁེར་རྐྱང་དང་། དེ་བཞིན་འཛམ་གླིང་རྒྱལ་ཁབ་གཞན་གྱིས་དོ་སྣང་
ཆུང་བ། གཞན་ཡང་། ནང་ཁུལ་ལ་རྩོད་རྙོག་མང་པོ་ཞིག་ཡོད་པ་བཅས་ཀྱིས་དབང་བསྒྱུར་བྱེད་
བདེ་བ་ཞིག་བྱུང་བ་རེད།” ཅེས་གོང་མཚམས་སུ་དཀྱུས་མཆན་དུ་བཀོད་འདུག་པ་འདིར་
གཤམ་མཆན་དུ་བཀོད།

207རྒྱལ་ཡུམ་ཆེན་མོ།
ཟླ་བ་གསུམ་གྱི་རྗེས་ལ་བསྐྱར་དུ་ལྷ་སར་སླེབས། འོན་ཀྱང༌། ཉིན་དེ་རང་དུ་ཕྱིར་
ཐོན་བྱས་སོང་བ་དེ་ཉིན་ནི་ཚོང་འདུས་ཀྱི་ཉིན་མོ་ཞིག་ཡིན། ཁོང་གིས་ང་ལ་ཞུ་བ་
ནན་པོ་བྱས་ནས་རླུང་མ་ལངས་རོགས་ཞེས་གསུང་བྱུང༌། ཁོང་རྒྱ་གར་ལ་གསང་
གྲོས་བྱེད་པར་ཕེབས་བཞེད་དེ་ཤེས་མཁན་ནི་ང་དང་བུ་བློ་བཟང་བསམ་གཏན་
གཉིས་མ་གཏོགས་མེད། དེ་ཡང་བློ་བཟང་བསམ་གཏན་གྱིས་གལ་ཏེ་རྒྱ་མིས་
༸གོང་ས་མཆོག་ལ་ཁོང་གི་གཅེན་པོའི་སྐོར་ལ་སྐད་ཆ་དྲིས་པ་ཡིན་ན། ྋགོང་ས་
མཆོག་དགུང་ལོ་ཆུང་རྐྱེན་ངོ་གནོངས་ནས་ཞལ་ཪས་དམར་པོ་ཆགས་སྲིད་པ་རེད་
ཅེས་གསུང་བྱུང་བས་དེ་སྐོར་ང་ཚོས་༸གོང་ས་མཆོག་ལ་སྙན་སེང་གང་ཡང་ཞུས་
མེད།
དེ་ཡང་རྒྱ་ལོ་དོན་གྲུབ་ལགས་ཐོག་མར་བྱ་ཡུལ་ལ་ཕེབས་པ་དང༌། དེ་ནས་
སྦྱོར་ར་དང་དེ་རྗེས་རྟ་དབང་ལ་ཕེབས། བདེ་སྐྱིད་གླིང་ཁ་ནས་པདྨ་རིམ་བཞི་
མཆོག་གིས་རྒྱ་གར་ས་མཚམས་ནས་འགྲོ་བསྐྱོད་ཆོག་པར་ཕན་ངེས་ཀྱི་ཕྱག་བྲིས་
གནང་བ་སོགས་ཀྱི་ཕྱག་རོགས་གནང་འདུག གལ་ཏེ། རྒྱ་མིས་ཤེས་ཚེ་ཁོང་ལྷ་ས་
ནས་ཁ་འབྲལ་དུ་འཇུག་མི་སྲིད་པས་གནས་ཚུལ་དེ་ཚོ་གསང་བ་བྱས་པ་ཡིན།
ཁོང་རྟ་དབང་ལ་འབྱོར་རྗེས་རྒྱ་གར་གྱི་གཞུང་ཞབས་ལས་བྱེད་པ་དེ་
བཞུགས་མེད་པ་དང་སྐབས་འཁེལ་བས། ཁོང་དང་ཁོང་གི་ཕྱག་རོགས་རྣམས་
བཀག་ཉར་བྱས་པ་དང་མེ་མདའ་གཞུང་བཞེས་བཏང༌། དེའི་ཕྱི་ཉིན་དེར་རྒྱ་གར་གྱི་
གཞུང་ཞབས་ལས་བྱེད་པ་དེ་ཕྱིར་ཕེབས་འབྱོར་བྱུང་འདུག་པ་དེས། ཁོང་ཚོར་སྣེ་

208 ཆུ་སྐྱེས་སྒྲོལ་མའི་བསྒྱུར་དེབ།
ལེན་གཟབ་རྒྱས་ཞུས་འདུགདེ་བཞིན་རྒྱ་ལོ་དོན་གྲུབ་ལགས་ཀྱིས་ངོ་གཡོག་ཚོར་
ལྷ་སར་ཕྱིར་ལོག་དགོས་ཚུལ་དང༌། ཁོང་རང་ཉིད་རྒྱ་གར་དུ་བསྐྱོད་འཆར་ཡོད་
སྐོར་གསུང་འདུགངོ་གཡོག་ཚོས་ཁོང་ཉིད་ཁོང་ཚོ་དང་མཉམ་ལྷ་སར་ཕྱིར་ལོག་
མ་བྱས་ན། ང་རང་ཁོང་ཚོར་ཁོང་ཁྲོ་ལངས་ངེས་པར་བཤད་ནས་ཁོང་ཚོའི་མཉམ་
ཕྱིར་ལོག་དགོས་པར་ཡང་བཤད་འདུག གཞན་ཡང༌། ཁོང་ཚོས་ཁོང་གི་རྐང་པར་
འཐམས་ནས་༸ གོང་ས་མཆོག་ལ་སྙན་སེང་ཇི་ལྟར་ཞུ་དགོས་སམ་ཞེས་ཞུ་བ་ནན་
པོ་བྱས་འདུག་པར། ང་[རྒྱ་ལོ་དོན་གྲུབ་]ལ་ན་ཚ་ཞིག་བྱུང་རྐྱེན་རྒྱ་གར་དུ་སྨན་
བཅོས་ལ་འགྲོ་དགོས་བྱུང་སོང་ཞེས་ཞུས་ཞེས་མངགས་འདུག
ཕྱི་དྲོ་ཞིག་ལ། ངོ་གཡོག་ཚོ་ལྷ་སར་ལོག་སླེབས་ནས་རྒྱ་ལོ་དོན་གྲུབ་ཕྱིར་
མཉམ་དུ་སླེབས་མེད་སྐོར་འགྲེལ་བཤད་བྱས་བྱུང་བར། ངས་གནས་ཚུལ་དེ་ཤེས་
ཀྱི་ཡོད་རུང་། རླུང་ལངས་ཁུལ་བྱས་ནས་མང་པོ་ངུས་པ་ཡིན། དེ་ལྟར་བྱས་ན་
སུས་ཀྱང་ངས་ཁོང་དང་གསང་གྲོས་བྱས་པའི་སྐོར་ལ་དོགས་པ་བྱེད་མི་སྲིད་པས་
ཡིན། དེ་ལྟར་ཞེད་སྣང་དང་དངངས་སྐྲག་ཅིག་གིས་ངུ་དགོས་བྱུང་བ་དེ་དཀའ་ངལ་
ཞིག་རེད། དེ་རྗེས་ངས་ཞབས་ཞུ་བ་ཚོ་གནས་ཚུལ་དེ་ྋགོང་ས་མཆོག་དང་རྒྱ་
མིའི་ལས་བྱེད་པ་ཚོར་སྙན་སེང་ཞུ་བར་མངགས་པ་ཡིན།
ས་བྱེད་པ་ཚོ་རླུང་ལངས་ནས་ནོར་གླིང་དུ་༸གོང་ས་མཆོག་གི་སྐུ་
མདུན་ལ་བཅར་ཏེ། ཁོང་ཚོས་ངའི་བུ་ལ་ཡི་གེ་ཞིག་བཏང་ནས་ཕྱིར་ལྷ་སར་སྐད་
གཏོང་གི་ཡིན་ཞེས་ཞུས་འདུག དེ་རྗེས་ཁོང་ཚོ་ང་ལ་སེམས་གསོ་བྱེད་པར་སླེབས་

209རྒྱལ་ཡུམ་ཆེན་མོ།
བྱུང་བས། ངས་སྔར་ལས་ལྷག་པར་ཞེད་སྣང་དང་བཅས་ངུས་པ་ཡིན། རྗེས་ལ་
རིམ་བཞི་སྤེན་པ་བརྒྱུད་ནས་བུ་རྒྱ་གར་དུ་བདེ་ཐང་ངང་འབྱོར་ཡོད་སྐོར་ཤེས་
རྟོགས་བྱུང༌།

210 ཆུ་སྐྱེས་སྒྲོལ་མའི་བསྒྱུར་དེབ།
༢༥
རྒྱ་ནག་ཏུ་གཟིགས་སྐོར།
དེ་ཡང་1954 ལོར། ྋགོང་ས་མཆོག་དགུང་ལོ་བཅུ་དགུ་ལ་ཕེབས་སྐབས་
བོད་ནང་ཡོད་པའི་སྐབས་དེའི་རྒྱ་མིའི་སྐུ་ཚབ་ཚོས་ཁོང་རྒྱ་ནག་ཏུ་གཟིགས་སྐོར་
ཞིག་ཏུ་གདན་འདྲེན་ཞུས། དེ་ལྟར་༸གོང་ས་མཆོག་གིས་ང་ལ་ཁོང་དང་ལྷན་དུ
བསྐྱོད་འདོད་ཡོད་མེད་ཀྱི་བཀའ་འདྲི་ཕེབས་པ་དང་། གཞན་ཡང་། ༸གོང་ས་
མཆོག་གིས་དེ་ནི་ཉམས་མྱོང་ཡག་པོ་ཞིག་རེད་དགོངས་འདུག་པས་ངས་ཀྱང་
བཀའ་གསུང་དེ་དང་ལེན་ཞུས། རྒྱ་ནག་ཏུ་གཟིགས་སྐོར་ལ་མ་ཕེབས་སྔོན་ལ།
༸གོང་ས་མཆོག་ང་ཚོའི་འདུག་གནས་ལྕང་གསེབ་ཤར་ལ་གདན་འདྲེན་ཞུས། དེ་
མཚམས་བར་༸གོང་ས་མཆོག་ངེད་ཚོའི་སྡོད་གནས་འདི་ལ་ཆིབས་བསྒྱུར་གནང་
མྱོང་མེད། དེར་བརྟེན། དེ་ནི་ང་དང་ཁྱིམ་མི་ཚང་མའི་བསོད་ནམས་ཆེན་པོ་ཞིག་ཏུ
ངོས་འཛིན་ཞུ་ཡི་ཡོད།

211རྒྱལ་ཡུམ་ཆེན་མོ།
སྤྱིར་བཏང་སྐབས་དེར་བོད་ན་རླངས་འཁོར་ཡོད་རུང་ལྕང་གསེབ་ཤར་ལ་དེ་
སྔོན་རླངས་འཁོར་ཡོང་མྱོང་མེད་པས། ༸གོང་ས་མཆོག་ཆིབས་བསྒྱུར་མ་གནང་
གོང་ཆིབས་འཁོར་ཕེབས་སའི་ལམ་ཁ་གསར་བཟོ་དང་དང་ཁྱིམ་གྱི་ཐབ་ཚང་
གསར་རྒྱག་བྱས། དེ་བཞིན་༸ གོང་ས་མཆོག་གི་གསོལ་ཚིགས་དང་། གཞན་
ཡང་། ཁོང་གི་སྐུ་བཅར་སྐུ་འཁོར་ལྷན་རྒྱས་དང༌། གཞུང་ཞབས་ལས་བྱེད་ལྷན་
རྒྱས། དེ་མཚུངས་སྐུ་བཅར་མཇལ་ཞུ་བ་བཅས་ལ་གསོལ་ཚིགས་གྲ་སྒྲིག་ཞུས།
ད་དུང༌། ྋགོང་ས་མཆོག་རྒྱ་ནག་ལ་ཕེབས་བཞུད་ལ་དམིགས་ཏེ་ཉིན་ལྟར་ཞབས་
བརྟན་སྒྲུབ་པ་སོགས་ཧ་ཅང་བྲེལ་ཟིང་ཆེ་བ་ཞིག་ཆགས། སྐབས་དེར། བཀའ་
ཤག་ལྷན་རྒྱས་དང་སྐུ་དྲག་མི་དྲག་ཚང་མ་ལྕང་གསེབ་ཤར་དུ་ཕེབས།
༸གོང་ས་མཆོག་ངེད་ཚོའི་ཁྱིམ་ལ་གདན་འདྲེན་ཞུས་པའི་རྗེས་ལ་རྒྱ་ནག་ཏུ་
ཐོན་རྒྱུར་གྲ་སྒྲིག་བྱས། དེ་ཡང་ང་ཚོའི་འགྲོ་སོང་ཆ་ཚང་རྒྱ་ནག་གཞུང་གིས་ནར་
གཏོང་བྱས་ཤིང༌། རྒྱ་གཞུང་གི་སྐུ་ཚབ་ཚོས་ང་ལ་ངའི་ཕྲུ་གུ་ཚོ་དང་ཚ་བོ་ཚ་མོ་ཚོ
རྒྱ་གར་ནས་སྐད་བཏང་སྟེ་རྒྱ་ནག་ཏུ་ངེད་ཚོའི་རོགས་པར་འཁྲིད་དགོས་ཚུལ་
བཤད་བྱུང་རུང་། རྒྱ་མི་ནི་ངེད་ཚོས་མིག་གིས་མཐོང་བ་ནང་བཞིན་མེད་པས་ང་
རང་ཕྲུ་གུ་ཚོའི་བདེ་འཇགས་ལ་སེམས་འཚབ་བྱུང་སྟེ་སྐད་བཏང་མེད།.1 དེ་ཡང༌།
ངས་ཁོང་ཚོའི་བསམ་འཆར་ལ་གུས་བཀུར་ཞུ་ཁུལ་གྱིས་ཞབས་ཞུ་བ་ཞིག་རྒྱ་གར་
81 “སྐབས་དེར་རྒྱལ་ལོ་དོན་གྲུབ་ལགས་བཟའ་ཟླ་བུ་ཕྲུག་དང༌། རྗེ་བཙུན་པདྨ་ལགས། ཚེ་རིང་
སྒྲོལ་མ་ལགས་ཀྱི་ཕྲུ་གུ་བཅས་རྒྱ་གར་དུ་སློབ་གྲྭར་ཡོད” ཅེས་གོང་མཚམས་སུ་དཀྱུས་མཆན་
དུ་བཀོད་འདུག་པ་འདིར་གཤམ་མཆན་དུ་བཀོད།

212 ཆུ་སྐྱེས་སྒྲོལ་མའི་བསྒྱུར་དེབ།
དུ་ཕྲུ་གུ་ཚོ་འབོད་པར་བཏང་སྟེ། ནང་དོན་གསང་འཕྲིན་བསྐུར་ནས་དེ་གར་རང་
འཇགས་འདུག་དགོས་ཚུལ་ནན་མངགས་བྱས། ངས་ཁོང་ཚོའི་བསམ་འཆར་
ལེན་བྱས་སོང་སྙམ་ནས་རྒྱ་མི་ཚོ་དགའ་པོ་བྱུང་སོང༌། གཞན་ད་དུང་ཕྲུ་གུ་ཚོ་རྒྱ་
ནག་ཏུ་བསྐྱོད་སྐབས་གྱོན་གོས་འོས་འཚམ་རེ་དགོས་ཞེས་བཤད་ནས་གྱོན་གོས་
གྲ་སྒྲིག་འཐུས་ཚང་བྱེད་ཁུལ་བྱས་པས། རྒྱ་མི་ཚོ་དངོས་གནས་སེམས་པ་དགའ་
པོ་བྱུང་སྟེ། ནང་མི་ཚོ་ཕྱི་རྒྱལ་ལུང་པར་སྡོད་དུ་མ་འཇུག་ཅེས་ང་ལ་བསྐྱར་དུ་
བཤད་བྱུང༌། དེ་དུས་ཀྱི་ཕྱི་རྒྱལ་ཟེར་བ་ནི་རྒྱ་གར་ལ་གོ་བ་རེད།
རྒྱ་ལོ་དོན་གྲུབ་ལགས་ཀྱིས་ཁོང་དང་ནང་མི་ང་ཚོའི་མཉམ་དུ་རྒྱ་ནག་ལ་ལྟ་
སྐོར་དུ་འགྲོ་བསྐྱོད་ཐུབ་ཀྱི་མེད་སྐོར་ཏར་འཕྲིན་ཞིག་འབྱོར་སོང་བར། རྒྱ་མི
རྣམས་དེར་མ་དགའ་ནས་ཁོང་ཁྲོ་ཆེན་པོ་ལངས་པ་དེ་སྦ་གསང་ཐུབ་ཐབས་མེད་པ་
ཞིག་རེད། དེར་བརྟེན། ངས་ཀྱང་ཁོང་ཚོའི་མདུན་ལ་ཡིད་ཕམ་དང་བཅས་རླུང་
ལངས་ཁུལ་བྱས་ཏེ། ཕྲུ་གུ་ཚོར་གྲ་སྒྲིག་བྱས་པའི་གྱོན་གོས་རྣམས་རོགས་པ་ཚོའི་
ཕྲུ་གུར་སྤྲད།
ལྷ་སའི་མི་དམངས་ཚོས་ང་ཚོ་རྒྱ་ནག་ཏུ་འགྲོ་འཆར་ཡོད་པ་ཤེས་འཕྲལ་
སེམས་འཚབ་སྐྱེས་ཤིང་། དེ་ནི་ཁོང་ཚོས་རྒྱ་མིས་མ་ཡིན་ཡིན་མདོག་གིས་
སེམས་བཟང་བྱས་པ་ཙམ་ཡིན་པ་ཤེས་ནས་ང་ཚོའི་བདེ་འཇགས་ལ་སེམས་ཁྲལ་
ལངས་པ་ཞིག་རེད། ཡང་ཡུན་རིང་ཞིག་ལ་ཐུག་གི་མ་རེད་སྙམ་ནས་མི་དམངས་
རྣམས་ང་ཚོའི་ཉེ་ཁུལ་དུ་འདུས་ཏེ་རྒྱ་ནག་ཏུ་མ་འགྲོ་རོགས་ཞེས་ཞུ་འབུལ་བྱས་པ་

213རྒྱལ་ཡུམ་ཆེན་མོ།
དང༌། དེ་བཞིན་རྒྱ་མིའི་སྐུ་ཚབ་ཚོས་༸གོང་ས་མཆོག་རྒྱ་ནག་ཏུ་གདན་འདྲེན་ཞུས་
པ་ལ་མང་ཚོགས་ཀྱིས་ངོ་རྒོལ་ཁྲོམ་སྐོར་ཡང་བྱས། དེ་དུས་མི་དམངས་ནས་རྒྱ་
གཞུང་ལ་༸གོང་ས་མཆོག་ལོ་གཅིག་གི་ནང་ཚུན་དུ་ཕྱིར་བོད་དུ་གདན་འདྲེན་ཞུ་
82
དགོས་པའི་འབོད་སྐུལ་ཡང་ཞུས།”
1954 ལོའི་ཟླ་ལྔ་པའི་ཚེས་གཅིག་ཉིན།3 ངའི་བུ་མོ་ཚེ་རིང་སྒྲོལ་མ་དང་བུ་
བློ་བཟང་བསམ་གཏན། དེ་བཞིན་མངའ་རིས་རིན་པོ་ཆེ་དང་ང་བཅས་ལྷ་ས་ནས་
ཐོན། དེ་ཡང་ལྷ་ས་ནས་ཀོང་པོ་རྒྱ་མདའ་བར་གཡག་ལ་ཞོན་ནས་ཕྱིན་པ་དང༌། དེ་
82 “རྒྱ་མིས་དགུང་ལོ་གཞོན་པའི་ྋགོང་ས་མཆོག་ནི་རྒྱ་ནག་གི་ཆབ་སྲིད་དང་དཔལ་འབྱོར་
ཡར་རྒྱས་ལ་ཡིད་སྨོན་འཆོར་ནས་རྒྱ་མིས་བོད་འདི་ཡར་རྒྱས་གོང་འཕེལ་གཏོང་འཆར་ལ་
མཉམ་ལས་བྱེད་སྲིད་པར་བསམ་པ་ཞིག་རེད། ྋགོང་ས་མཆོག་གིས་རྒྱལ་ཁབ་གཉིས་ཀྱི་ཞི་
བདེར་ཕན་ངེས་དང་ཆིངས་ཡིག་དོན་ཚན་བཅུ་བདུན་ལ་གྲོས་འཆམ་ཡོང་རེས་རྒྱ་ནག་གི་མགྲོན་
འབོད་ཞལ་བཞེས་གནང་བ་ཞིག་རེད། མདོར་ན་བོད་མི་ཚོ་ནི་ཁོང་རྒྱ་ནག་ཏུ་ཕེབས་ན་སྐུ་སྲོག་
ལ་ཉེན་ཁ་ཡོད་པར་བསམ་ནས་ཡིད་གདུང་བས་མནར་བ་ཞིག་བྱུང་བ་རེད།” ཅེས་གོང་
མཚམས་ན་དཀྱུས་མཆན་དུ་འདུག་པ་འདིར་གཤམ་མཆན་དུ་བཀོད།
83 “བོད་ཟླ་ལྔ་པའི་ཚེས་བཅུ་གཅིག་ཉིན་ལྷ་ས་ནས་ཐོན་ཏེ་དགའ་ལྡན་དུ་ཉིན་ཤས་འགོར་བར་
དེའི་སྐབས་ཡོངས་འཛིན་རིན་པོ་ཆེ་ཉིད་ཀྱང་ལྷན་དུ་ཡོད།" <<འཇམ་མགོན་རྒྱལ་བའི་རྒྱལ་
ཚབ་སྐྱབས་རྗེ་ཡོངས་འཛིན་གླིང་སྤྲུལ་རྡོ་རྗེ་འཆང་ཆེན་པོའི་མཛད་རྣམ་མདོ་ཙམ་བརྗོད་པ་
བཞུགས་སོ།།>>གོང་ས་མཆོག་གིས་མཛད། བོད་ཀྱི་དཔེ་མཛོད་ཁང་གི་དཔར་མ། ཤོག་ངོས་
117 ན་གསལ། “བོད་ཤིང་རྟ་ཟླ་ལྔ་༥ པའི་ཚེས་བཅུ་གཅིག་ནི་སྤྱི་ལོ་1954 ཟླ་7 ཚེས་11”
ཡིན། <<མཛད་རྣམ་གྲུ་འཛིན་ཞིང་གི་ཉིན་བྱེད>>ཤེས་རབ་དར་རྒྱས་ལགས་ཀྱིས་བརྩམས།
ཤོག་ངོས་360ན་གསལ།

214 ཆུ་སྐྱེས་སྒྲོལ་མའི་བསྒྱུར་དེབ།
ནས་རླངས་འཁོར་ནང་བསྐྱོད་ཅིང་ཉིན་གཉིས་མཚམས་སླར་ཡང་གཡག་ལ་ཞོན་
ནས་ཕྱིན། འགྲོ་ལམ་ནི་ཀྱག་ཀྱོག་ཆེ་བ་ཞིག་རེད། རྒྱ་མི་ཚོས་ས་དོང་དག་གི་ནང་
ལ་རྡོ་ཧྲུག་བླུགས་ནས་འཕྲལ་སེལ་ཙམ་བཟོ་བཞིན་འདུག ང་ཚོ་རྟ་ལས་བབས་ཏེ་
རྐང་ཐང་ལ་མུ་མཐུད་འགྲུལ་བཞུད་བྱས། སྐབས་དེར། རྒྱ་མིས་ཁྲིན་ཏུའུ་ནས་ལྷ་
ས་
བར་ལ་གཞུང་ལམ་གསར་པ་བཟོས་ཡོད་རུང་མཚམས་རེར་ས་ཉིལ་བྱུང་སྟེ་
འགྲོ་ལམ་འགག་སྡོད་ཀྱི་འདུག
མཚམས་རེར་གཡང་གཟར་བའི་བྲག་རི་དང༌། གྲོག་རོང་གཟར་པོ་དེ་འདྲར་
ཤིང་ལེབ་ཀྱིས་འགྲོ་ལམ་བཟོས་ཡོད་པ་ནས་བསྐྱོད་དགོས་ཀྱི་འདུག གཞན་ཡང༌།
ཆར་ཤུལ་ལ་རི་ནས་བྲག་རྡོ་ཉིལ་ཡོང་བའི་ཉེན་ཁ་ཆེ་བས་དོགས་ཟོན་ཆེན་པོས་
བསྐྱོད་དགོས་བྱུང༌། དེ་ནི་དངངས་སྐྲག་དང་ཞེད་སྣང་ཆེ་བའི་འགྲུལ་བཞུད་ཅིག་
རེད། ང་ཚོ་ཚང་མ་གཟབ་ནན་ངང་བསྐྱོད་དགོས་བྱུང་བ་མ་ཟད། ང་ཚོར་ཉེན་སྲུང་
བ་སྐོར་ཞིག་ང་ཚོའི་མདུན་དུ་བསྐྱོད་དེ། གལ་སྲིད་ཉེན་ཁ་གང་ཞིག་ཡོད་ཚེ་ཁོང་
ཚོས་ང་ཚོར་ཉེན་བརྡ་གཏོང་བ་རེད།
ཀོང་པོ་བརྒལ་རྗེས་ཀྱི་འགྲུལ་བཞུད་ནི་རྐང་ཐང་ཁོ་ནས་བསྐྱོད་དགོས་འདུག་
སྟབས་ཧ་ཅང་གི་དཀའ་སྡུག་ཆེ། དེ་ཡང་ང་ཚོའི་རྟ་ཚང་མའི་རྐང་པ་རྡོ་ཧྲུག་གིས་
བརྣད་ནས་རྨ་བཟོས་པ་ལས་ཁྲག་ཐོན་ཞིང་། ཁལ་མ་མང་པོ་ཞིག་ཟམ་པ་ནས་
གཙང་ཆུའི་ཕ་རོལ་ཏུ་འགྲོ་རུ་བཅུག་པ་ལས་ཁལ་མ་བདུན་གཡང་གཟར་གྱི་ཟམ་

215རྒྱལ་ཡུམ་ཆེན་མོ།
པ་ལས་ལྷུང་སྟེ་ཤི་སོང་། དེ་བཞིན་དགོང་དྲོར་འདུག་ས་ཡག་པོ་ཞིག་མེད་པར་
སྨྱུག་མའི་བསིལ་གུར་ཕུབ་ནས་འཕྲལ་སེལ་གྱི་སྡོད་གནས་བཟོས་
དེ་ལྟར་ཉིན་གསུམ་ལ་འགྲུལ་བཞུད་བྱས་རྗེས་ང་རང་ཕྱིར་ལྷ་སར་ལོག་
འདོད་སྐྱེས་བྱུང་སྟབས། ངས་ད་དུང་ལམ་དེ་ལྟ་བུར་ཅི་ཙམ་འགྲུལ་བཞུད་བྱེད་
དགོས་མིན་སྐོར་གྱི་སྐད་ཆ་དྲིས་པར། ཉིན་གསུམ་གྱི་རྗེས་ནས་རླངས་འཁོར་ནང་
བསྐྱོད་ཐུབ་པ་དང་། གཞུང་ལམ་ཡང་བཟོས་ཡོད་པ་བཅས་ཀྱི་སྐོར་གསུང་བྱུང༌།
དེར་བརྟེན། ང་རང་མུ་མཐུད་ནས་འགྲུལ་བཞུད་བྱས། གང་ལྟར་། ང་དང་ཁྱིམ་མི་
ཚོ་དང་བཅས་པའི་སྡེ་ཁག་ལ་ཁྱོན་མི་གྲངས་སུམ་བརྒྱ་ཙམ་ཡོད། ང་ཚོ་ནི་༸གོང་
ས་མཆོག་དང་ཁོང་གི་སྐུ་འཁོར་སྡེ་ཁག་གི་སྔོན་དུ་འགྲུལ་བཞུད་བྱེད་བཞིན་ཡོད།
ཉིན་ཞིག ྋགོང་ས་མཆོག་གི་ཡོངས་འཛིན་རྣམ་གཉིས་དང་ང་ཚོ་ཁྱིམ་མི་
རྣམས་འགྲུལ་བཞུད་བྱེད་བཞིན་པའི་སྐབས་སུ། རི་སྒང་ནས་གློ་བུར་བྱེ་མ་དང་
བྲག་རྡོ་ཉིལ་བྱུང་བས། ང་ཚོས་ཆུ་ཚོད་ཁ་ཤས་རིང་འགྲུལ་མཚམས་བཞག་སྟེ་
བསྡད། རི་ཉིལ་འཇགས་མཚམས་སུ་མུ་མཐུད་ནས་འགྲུལ་བཞུད་བྱེད་དགོས་
ཚུལ་ཞུས། ཡོངས་འཛིན་རྣམ་པ་གཉིས་ནི་ཐེ་ཚོམ་ཟ་བཞིན་བཞུགས་ཀྱང་ང་རང་
ངའི་
འགྲུལ་བཞུད་བྱས། མངའ་རིས་རིན་པོ་ཆེ་སྔོན་དུ་བསྐྱོད་བཞིན་ཡོད་པ་དང་།
ཁྱོ་གའི་གཅུང་པོའི་བུས་རྟ་ཁ་སྲབ་མདས་གཅུས་ནས་ལམ་ཕྱོགས་སྟོན་བཞིན་པའི་
སྐབས་དེར། གློ་བུར་ས་རྡོ་ཉིལ་བྱུང༌། འཇིགས་དངངས་ཆེ་བའི་སྐད་སྒྲ་དེ་ཐོས་པ
དང་ངའི་རྟ་ཡིས་དེ་མ་ཉིད་དུ་འགྲོ་མཚམས་བཞག་སོང༌། འོན་ཀྱང༌། ངའི་ཁྱོ་གའི་

216 ཆུ་སྐྱེས་སྒྲོལ་མའི་བསྒྱུར་དེབ།
གཅུང་པོའི་བུ་ཡི་ཞོན་རྟ་དེས་སྒྲ་དེ་གོ་བ་དང་གོམ་པ་བཅོ་ལྔ་ཙམ་གྱི་སར་འཕར་
མཆོང་ཞིག་བརྒྱབ་སོང་། ནམ་རྒྱུན་དེ་ལྟར་མཆོང་སྲོལ་མེད་ནའང༌། དེ་ནི་བསམ་
ཡུལ་ལས་འདས་པ་ཞིག་བྱུང༌། དེ་ལྟར་མཆོང་མེད་པ་ཡིན་ན། རྟ་དང་མི་གཉིས་ཀ་
ས་རྡོ་ཉིལ་བ་དེས་གསོད་རྒྱུ་ཡིན་པ་ཐེ་ཚོམ་མེད། དེ་ནི་འགྲུལ་བཞུད་བྱས་པའི་ནང་
ནས་ཆེས་འཇིགས་སྐྲག་དང་དངངས་འཚབ་ཆེ་བའི་ཉིན་ཞིག་རེད།
ཉིན་གཉིས་ཀྱི་རྗེས་ལ་ང་ཚོ་ཞིས་ཨན་དུ་འབྱོར་སོང༌། དེར་ཉིན་གསུམ་ལ་
བསྡད། དེ་ནས་༸པཎ་ཆེན་རིན་པོ་ཆེར་མཇལ་བ་དང༌། ཁོང་དང་ང་ཚོ་མཉམ་དུ
ཕེབས། དེར་ངའི་ཁྱོ་གའི་བུ་སྤུན་དང་ཡང་མཇལ་བྱུང་། ང་ཚོ་པོ་ཎཱི་ལ་འབྱོར་ནས་
དེར་ཉིན་གཅིག་བསྡད། དེ་ནས་ཨུ་རུ་སུའི་རླངས་འཁོར་རྫིག་པོ་ཞིག་ལ་བསྡད་
ནས་ཕྱིན།
དེ་ལྟར་ལྷ་ས་ནས་རྒྱ་ནག་ཏུ་འབྱོར་བར་བདུན་ཕྲག་གཉིས་འགོར། བོད་དང
རྒྱ་ནག་གི་ས་མཚམས་ཡིན་པའི་ལན་ཀྲོའུ་ནི་ཚ་དྲོད་ཆེ་ཞིང་ཤིང་ཏོག་སྣ་མང་གིས་
ཁེངས་པ་ཞིག་རེད། ང་རང་ནི་མི་དེ་ཚོའི་སྒྲིག་ཆས་ལ་མཐོང་སྣང་ཁྱད་མཚར་པོ་
ཞིག་བྱུང་། དེ་ཡང་ཕོ་མོ་དབྱེར་མེད་ཀྱིས་གོས་ཐུང་དང་སྟོད་གོས་སྔོན་པོ་ཡིན་པ་
མ་ཟད་ཞྭ་མོ་ཡང་སྔོན་པོ་ཡིན་པའི་རྒྱ་ནག་དམར་ཤོག་གི་སྒྲིག་ཆས་རང་གྱོན་
འདུག ཁྲིན་ཏུའུ་དང་སི་ཁྲོན་ལ་ཉིན་བཅུར་བསྡད་ཅིང༌། སྐབས་དེར་ང་ལ། རྒྱ་མིས་
ང་ཚོར་ཆེས་མི་སྡུག་པའི་ས་གནས་སུ་ལྟ་སྐོར་ལ་མ་འཁྲིད་པར་གཙང་ཞིང་ཡིད་དུ་

217རྒྱལ་ཡུམ་ཆེན་མོ།
འོང་བ་ཁོ་ན་ལ་འཁྲིད་ནས་བློ་འགུག་ཐབས་བྱེད་ཀྱི་འདུག་པའི་འཆར་སྣང་གསལ་
པོ་ཞིག་བྱུང༌།
སི་ཁྲོན་ནས་གནམ་གྲུར་བསྡད་དེ་ཕྱིན། སྐྱེལ་མ་བ་དང་ཁལ་མ་རྣམས་ལྷ་
སར་ཕྱིར་སློག་བྱས། པེ་ཅིང་ལ། ཀྲིག་ཨེན་ལེ་དང༌། ལིག་ཧྲོ་ཆི། ཀྲོའུ་ཏེ་སོགས་
མཇལ་འཕྲད་བྱུང་བ་དང་། དེར་ང་ཚོར་ཐོག་རྩེག་གསུམ་ཅན་གྱི་ཁང་པ་ཞིག་སྤྲད་
པ་དང་ཟླ་བ་གསུམ་རིང་དེར་བསྡད། ༸གོང་ས་མཆོག་དང་ཡོངས་འཛིན་རྣམ་
གཉིས་ཐོག་རྩེག་གསུམ་པ་དེར་བཞུགས་པ་དང༌། ང་ཚོ་ནང་མི་ཚོ་ནི་ཐོག་རྩེག་དང་
པོ་སོགས་ལ་བསྡད། ང་ཚོ་ས་གནས་དེར་འབྱོར་ཉིན་ཕེབས་བསུའི་གསོལ་སྟོན་རྒྱ
ཆེན་པོ་ཞིག་བཤམས་སོང་།
རྒྱ་མིས་ང་ཚོ་སྐྱིད་པོ་ཡོང་ཆེད་སྣེ་ལེན་དང་གོ་སྒྲིག་སྣ་ཚོགས་བྱས་ཏེ་སྐར་
མ་གཅིག་གི་ངལ་གསོའི་དུས་ཚོད་ཡང་མེད་པ་དང༌། དེ་ཡང་སྔ་དྲོ་ནས་ཕྱི་དྲོའི་
བར་མཛད་རིམ་འདྲ་མིན་ཞིག་ཡོད་པ་ནི་རྒྱུན་ལྡན་ལྟ་བུ་རེད། ཕྱི་ཉིན་མཛད་རིམ་
ཅི་ཞིག་ཡོད་མེད་སྔ་ཉིན་ཕྱི་དྲོ་ནས་ལན་སྐྱེལ་ཞིང༌། སྐབས་རེར་ང་ཚོ་སྔ་དྲོའི་ཆུ་
ཚོད་བཞི་པར་ལངས་ནས་ཕྱིན་ཏེ་ཕྱི་དྲོའི་ཆུ་ཚོད་བདུན་པ་ཙམ་ལ་མ་གཏོགས་
ཕྱིར་འཁོར་ཐུབ་ཀྱི་མེད་སྟབས། ང་རང་དགོང་དྲོར་སྡོད་གནས་ཀྱི་མལ་ཁྲིའི་སྟེང་
སླེབས་སྐབས་དཀའ་ངལ་དང་ཐང་ཆད་པ་ལས་གྲོལ་ཏེ་ཡིད་ཤིན་ཏུ་ནས་དགའ་
ལྷང་ལྷང་ཞིག་ཡོང་གི་འདུག

218 ཆུ་སྐྱེས་སྒྲོལ་མའི་བསྒྱུར་དེབ།
ཟ་མ་བཟའ་བའི་དུས་ཚོད་ཟིན་སྐབས་དྲིལ་བུ་དཀྲོལ་ནས་བརྡ་ལན་སྤྲོད་
ཅིང༌། ཁོང་ཚོས་ཟ་མ་ཞིམ་པོ་ཇི་འདྲ་ཞིག་བཀོད་སྒྲིག་བྱས་ན་ཡང༌། ངས་བོད་ཟས་
ཧ་ཅང་དྲན་བྱུང༌། དེ་བཞིན་ཟ་མ་ཟོས་ཚར་མ་ཐག་བསྐྱར་དུ་འཆམ་འཆམ་ལ་འགྲོ་
དགོས་པའི་དྲིལ་བརྡ་གཏོང༌། མཚམས་རེར་ངས་གྲུམ་ནད་སྡུག་ཏུ་སོང་ཚུལ་ལ་ཁ་
གཡར་ནས་འཆམ་འཆམ་ལ་འགྲོ་ཡི་མེད་རུང༌། སླར་ཡང་དཀའ་ངལ་གཞན་ཞིག་
ནང་ལྷུང་ཉེན་ཡོད་པས་རྟག་པར་དེ་ལྟར་བྱེད་མ་ཕོད། དེ་ཡང་ངས་ན་ཡི་འདུག་
ཅེས་ལབ་ན་རྒྱ་མིས་སྨན་པ་འཁྲིད་ཡོང་ནས་སྨན་སྤྲོད་པ་དང་ཁབ་རྒྱག་པ་སོགས་
བྱེད། སྨན་ནི་ངས་གསང་སྤྱོད་ནང་གཡུགས་ཐུབ་ཀྱི་འདུག་ཀྱང་། ཁབ་རྒྱག་རྒྱུ་དེ་
ནི་གཡོལ་ཐབས་མེད་པ་ཞིག་རེད། དེར་བརྟེན། ངས་མཐའ་མ་དེར་འཆམ་འཆམ་
ལ་འགྲོ་རྒྱུ་བདམས་པ་ཡིན། དེ་ནི་སྨན་ཟ་བ་དང་ཁབ་རྒྱག་པ་ལས་ལེགས་པར་
མཐོང་བས་ཡིན།
༸གོང་ས་མཆོག་དང་པཎ་ཆེན་རིན་པོ་ཆེ་རྣམ་གཉིས་ཐེངས་དང་པོར་མའོ་ཙེ་
ཏུང་“དང་མཇལ་འཕྲད་གནང་སྐབས་ང་རང་ཡང་ལྷན་བཅར་ཞུས། ཁོང་གི་
སྡོད་གནས་ནི་མཚེའུ་ཡིས་བསྐོར་ནས་འདུག ཁོང་ནི་དེ་ཙམ་གྱི་མཇལ་སྣང་དོད་པོ་
ཞིག་ཏུ་མཐོང་མ་བྱུང༌། ཁོང་གིས་བཀའ་མོལ་འགའ་རེ་གསུང་རྗེས་གློ་བསང་རེ་
84 མའོ་ཙེ་ཏུང་ནི་ཕྱི་ལོ་1893 ལོར་སྐྱེས་ནས་1976 ལོར་འདས། རྒྱ་ནག་མི་དམངས་སྤྱི་
མཐུན་རྒྱལ་ཁབ་གསར་འཛུགས་བྱེད་མཁན་ཡིན།
85འདི་དུས་མའོ་ཙེ་ཏུང་ལོ་ན་དྲུག་ཅུ་རེ་གཅིག་དང༌། ྋགོང་ས་སྐྱབས་མགོན་ཆེན་པོ་མཆོག་
དགུང་གྲངས་ཉི་ཤུ་རྩ་གཅིག་ཡིན།

རྒྱལ་ཡུམ་ཆེན་མོ། 219
རྒྱག་པས་མིད་པར་མི་བདེ་བ་ཞིག་མེད་དམ་སྙམ་པའི་ཚོར་བ་སྟེར། ཁོང་གི་སྡོད་
ཁང་དེ་རྒྱ་མིའི་ཁང་དབྱིབས་མ་ཡིན་པར་ཨུ་རུ་སུའི་ལུགས་ཀྱི་ཁང་པ་དང་འདྲ་བ་་
ཞིག་འདུག་པ་དེར་ང་རང་ཧང་སངས་བྱུང༌། ཁང་པའི་བཀོད་པ་དང་ནང་ཆས་ཆ་
ཚང་ཨུ་རུ་སུའི་ཆ་ལུགས་རང་རེད་འདུག ཀྲིག་ཨེན་ལེ་“ནི་ཕྱི་འབྲེལ་ལས་དོན་
པ་ཞིག་ཡིན་ལ། བཀའ་མོལ་གསུང་དུས་ཁ་གསལ་བ་དང༌། སྲིད་དོན་ལ་མཁས་
ཤིང་མའོ་ལས་སྤྱང་གྲུང་དང་ལྡན་པ་ཞིག་འདུག རྒྱ་ནག་གི་ཕྱི་སྲིད་བློན་ཆེན་གྱི་
བཟའ་ཟླ་ལྕམ་སྐུ་སུང་ནི་ལོ་ན་དྲུག་ཅུར་སོན་འདུག་རུང་ངོ་གདོང་ལ་གཉེར་མ་
གཅིག་ཀྱང་མི་འདུག་པ་དེར་ང་རང་ཡ་མཚན་པ་ཞིག་བྱུང༌། སྐབས་དེར། ཨུ་རུ་
སུའི་དམར་ཤོག་གི་མགོ་གཙོ་ཁཱོར་ཞི་ཆི་ཧྥུ་(Khrushchev)དང་ཡང་མཇལ་འཕྲད་
བྱུང༌།
པེ་ཅིང་ནས་ཟླ་བ་གསུམ་བསྡད་རྗེས་མེ་འཁོར་ལ་བསྡད་དེ་ནན་ཅིན་དུ
བསྐྱོད། དེར་ཉིན་བཅུའི་རིང་ལྟ་སྐོར་དང་བཅས་བསྡད། གྲོང་ཁྱེར་དེ་ནི་ལུང་སྟོང་
ཉམ་ང་བ་ཞིག་གི་མཐོང་སྣང་བྱུང༌། སྐབས་དེར་ནི་གངས་བབས་ནས་འདུག དེ་
རྗེས་ཧྲང་ཧེ་ལ་ཕྱིན་ནས་དེར་རྒྱ་མིའི་ལོ་གསར་བཏང་བ་དང་། ཉིན་གང་རིང་ཤོག་
སྦག་སྦར་གྱི་འདུག ཧྲང་ཧེ་ནི་འཛམ་བུ་གླིང་གི་གྲོང་ཁྱེར་གཞན་དང་འདྲ་བར་བཟོ་
ལས་ཡར་རྒྱས་ཧ་ཅང་ཆེ་བའི་གྲོང་ཁྱེར་ཞིག་དང་ནུབ་ཕྱོགས་ཀྱི་ཤན་ཤུགས་
86ཀྲིག་ཨེན་ལེ་ནི། ཕྱི་ལོ་1898 ལོར་སྐྱེས་ཤིང་1976 ལོར་འདས། རྒྱ་ནག་དམར་གཞུང་
བཙུགས་པ་ནས་སྲིད་བློན་བྱས། རིག་གནས་གསར་བརྗེའི་ལས་འགུལ་སྤེལ་མཁན་གཙོ་གྲས་
ཤིག་ཡིན།

220
ཆུ་སྐྱེས་སྒྲོལ་མའི་བསྒྱུར་དེབ།
ཐེབས་ཆེ་བ་ཞིག་ཀྱང་རེད། དེ་རུ་སྡོད་མཁན་མི་རྣམས་ལས་ང་ཚོས་མཐོང་ཐུབ་པ་
ནི་1949 ཡར་སྔོན་གྱི་གྱོན་ཆས་ལ་དང་དོད་བྱེད་པ་ལས་པེ་ཅིན་ནང་བཞིན་དམར་
ཤོག་གི་སྒྲིག་ཆས་གྱོན་མཁན་མཐོང་རྒྱུ་མེད་པར། དར་དང་གོས་ཆེན་གྱོན་པ་
སོགས་སྲོལ་རྒྱུན་གྱི་ཁྱད་ཆོས་དང་རིན་ཐང་ལ་དགའ་སྣང་བྱེད་མཁན་ཞིག་ཡིན་པ་
དེ་རེད། བུད་མེད་ཚོ་ནི་པེ་ཅིང་གི་བུད་མེད་ཚོ་ལས་དེང་དུས་ཀྱི་རྣམ་པ་ཤུགས་ཆེ་
ནའང༌། སྤྲོ་སྣང་འཕེལ་སླ་བ་དང་ཡལ་ཡང་སླ་བ་ཞིག་ཏུ་མཐོང་སོང༌། ཧྲང་ཧེ་ནས་
ང་རང་ལ་སི་པན་བཟའ་འདོད་སྐྱེས་པས་མ་ཚད་སྐབས་རེར་ཟ་འདོད་ཡོད་པ་དེ་མ་
རག་པའི་དཀའ་ངལ་བྱུང༌། ང་ཚོས་ཐབས་ཤེས་གང་དྲག་བྱས་ནས་བཙལ་ནའང༌།
ཟ་འདོད་པའི་སི་པན་དེ་རྩ་བ་ནས་རག་མ་བྱུང་སྟབས། དེ་བས་ཟ་འདོད་ཆེ་རུ་
སོང་།
ཧྲང་ཧེ་ནས་བདུན་ཕྲག་གཉིས་བསྡད་རྗེས་ང་ཚོ་ཐན་ཅིན་ལ་བསྐྱོད་ནས་དེར་
ཉིན་བཞི་དང༌། དེ་རྗེས་ཧང་ཀྲོའུ་ལ་ཕྱིན་ནས་དེར་ཉིན་བཅུ་བསྡད། ཡུལ་དེའི་ཐོན་
སྐྱེད་གཙོ་བོ་ནི་དར་དང་གོས་ཆེན་རེད་འདུག དེ་དུས་ས་གནས་དེར་ཁ་བ་བབས་
ཏེ་ས་གཞི་ཆེན་པོ་དེ་ཡོངས་སུ་གཡོགས་ནས་འདུག དེ་ནས་ཝུའུ་ཡཱང༌། ཡུན་ནན།
ཏ་ལིན་བཅས་ལ་ཕྱིན། ཏ་ལིན་ནི་ཐོན་ཁུངས་མང་པོ་ཡོད་པའི་གྲོང་ཁྱེར་ཞིག་རེད།
དེ་བཞིན་བཟོ་གྲྭ་མང་སྟབས་ཁ་རླུང་བཙོག་པས་ནམ་མཁའ་སྒྲིབ་ནས་འདུག དེར་
བསྡད་རིང་ཉིན་ལྟར་བཟོ་གྲྭ་མང་པོར་ལྟ་སྐོར་ལ་བསྐྱོད།

རྒྱལ་ཡུམ་ཆེན་མོ། 221
ཁོ་རི་ཡའི་ས་མཚམས་དང་ཐག་ཉེར་ཡོད་པའི་ཡང་པཱོ་ལ་ཉིན་དྲུག་རིང་
བསྡད་པ་དང༌། ཡུལ་དེའི་ཆས་གོས་དང་ཡུལ་སྐད་ནི་རྒྱ་ནག་གི་ས་ཆ་གཞན་དང་
ཏོག་ཙམ་མི་འདྲ་བར་འདུག དེ་ཡང་ཁོང་ཚོས་སྲོལ་རྒྱུན་གྱི་གྱོན་ཆས་ཕུ་ཐུང་རིང་
པོ་ཡོད་པ་དེ་འདྲ་གྱོན་པ་དང་། གཟུགས་ཧ་ཅང་རིང་ལ་རྒྱ་གར་གྲོང་གསེབ་ཁག་
ནང་མཐོང་རྒྱུ་ཡོད་པ་བཞིན་ཞིང་པའི་བུད་མེད་ཚོས་དོ་པོ་མགོ་ཐོག་ལ་འཁྱེར་ནས་
འགྲོ་ཡི་འདུག ང་ཚོ་བསྐྱར་དུ་པེ་ཅིང་ལ་ཕྱིན་པ་དང༌། དེར་བོད་ཀྱི་ལོ་གསར་བཏང་
བ་ནི་ཕྱི་རྒྱལ་ཞིག་ལ་སླེབས་ནས་བོད་ཀྱི་ལོ་གསར་7བཏང་བ་སྟབས་བདེ་ཤོས་དེ་
རེད། དེ་ཡང་སྔ་དྲོ་༸གོང་ས་མཆོག་ལ་བཀྲ་ཤིས་རྟེན་འབྲེལ་ཞུས་པ་དང༌། དེ་རྗེས་
རྒྱ་མིས་ཁོང་ཚོའི་ཟློས་གར་འཁྲབ་སྟོན་བྱས་པ་སོགས་ཉིན་གང་རིང་ང་ཚོར་གང་
ཡོང་བྱས་བྱུང༌།
87 ཕྱི་ལོ་1955 ཟླ་2 ཚེས་23ཉིན་ནི་བོད་ཤིང་ལུགས་བོད་ཟླ་༡ ཚེས་༡ འཁེལ། ལོ་
གསར་ཚེས་བཞི་ཉིན་པེ་ཅིན་དུ་ཡོད་པའི་བོད་གཞུང་དོན་བྱེད་ལས་ཁུངས་སུ་མའོ་ཙེ་ཏུང་
སོགས་རྒྱ་ནག་གཞུང་གི་དཔོན་རིགས་ཚོར་བོད་ཀྱི་ལོ་གསར་གསོལ་སྟོན་བཤམས། དེ་སྐོར་
༸གོང་ས་མཆོག་གི་རང་རྣམ་ནང༌། “རྒྱ་མི་རྣམས་ནས་ཕྲན་ལ་སྣེ་ལེན་མགྲོན་འབོད་མང་པོ་
བྱས་སྟབས་ངས་ཀྱང་བོད་ཀྱི་ལོ་གསར་དང་སྟབས་བསྒྲིགས་ཀྱིས་གསོལ་སྟོན་ཞིག་ཕུལ་ཞིང༌།
ཚང་མ་བོད་ཀྱི་ཡུལ་སྲོལ་གཤིས་ལུགས་དང་མཐུན་པ་བྱས་པ་ཡིན།”ཞེས་དང༌། “སྐབས་དེར་
མའོ་ཙེ་ཏུང་སོགས་རྒྱ་མིའི་དཔོན་རིགས་མང་པོ་ངོ་ཕེབས་བྱུང་།" ཞེས་གསལ། <<ངོས་ཀྱི་
ཡུལ་དང་ངོས་ཀྱི་མི་དམངས།>>བོད་གཞུང་ཤེས་རིག་པར་ཁང་། དཔར་ཐེངས་དྲུག་པ། ཕྱི་ལོ་
2014 ལོ། ཤོག་ངོས་160ན་གསལ།

222 ཆུ་སྐྱེས་སྒྲོལ་མའི་བསྒྱུར་དེབ།
རྒྱ་མིས་ས་ཆ་སྐྱོ་པོ་དེ་ཚོར་ལྟ་སྐོར་ལ་མ་འཁྲིད་རུང་། སྐབས་རེར་སྟབས་
འཁེལ་ནས་གྲོང་གསེབ་སྐྱོ་པོ་དེ་འདྲར་སླེབས་ཤིང་། ཁོ་ཚོ་ནི་སྨྱུག་མའི་སྟེང་
ཁེབས་ཙམ་གྱི་འོག་ནང་ཆས་སོགས་གང་ཡང་མེད་པར་གནས་པ་མཐོང་དུས་ང་
རང་ཧ་ལས་བྱུང་། མཚམས་རེར་ང་ཚོ་རླངས་འཁོར་ལས་བབས་མ་ཐག་
གསེབ་པ་དེ་ཚོས་ལྐོག་ནས་ལག་པ་བརྐྱངས་ཏེ་སློང་མོ་སློང་གི་འདུག་པ་དེ་ཚོར་
ངས་ཀྱང་ལྐོག་ནས་དངུལ་ཕྲན་བུ་རེ་སྤྲད། ཁོང་ཚོས་དགའ་བའི་རྣམ་འགྱུར་གྱིས་
ཐུགས་རྗེ་ཆེ་ཞུ་བ་ལས་སྐད་ཆ་གཞན་པ་ཚིག་གཅིག་ཁ་ནས་ཐོན་གྱི་མི་འདུག་པ་
ནི། གཞན་གྱིས་རྟོགས་ན་ཁོང་ཚོར་ཉེས་ཆད་དྲག་པོ་ཕོག་སྲིད་པས་རེད། གྲོང་
གསེབ་པ་ཞིག་གིས་ང་ལ་བཤད་དོན། གལ་སྲིད་ཁོང་ཚོས་སློང་མོ་བྱེད་ཀྱི་ཡོད་པ
གཞུང་གིས་ཤེས་ཚེ་སྲོག་ཐོག་གཏོང་གི་རེད་ཟེར། དེ་བཞིན་ང་ཚོས་གྲོང་གསེབ་ཀྱི་
ལམ་ཟུར་ཁག་ཅིག་ན་ཕུང་པོ་འཇུག་སའི་རོ་སྒམ་སྟོང་པ་མང་པོ་ཡོད་པ་དང༌། དེ་
བཞིན་ཁོང་ཚོར་བ་གླང་སོགས་སྒོ་ཕྱུགས་སེམས་ཅན་མེད་རྐྱེན་ས་ཞིང་ཚང་མ་
མིས་རྨོ་སློག་བྱེད་དགོས་ཀྱི་འདུག་པའང་མཐོང་བྱུང༌།
ངས་རྒྱ་ནག་ནས་དར་གོས་དང་རས་ཆའི་རིགས་མང་པོ་ཞིག་ཉོས། དེ་ཡང་
དར་གོས་ཡག་ཤོས་ཚང་མ་གོ་མིན་ཏང་ཕྱིན་རྗེས་དེར་མི་ཚོས་ཉོས་ཚར་བ་ཡིན་
འདུག ང་ཚོར་སྐབས་དེར་སྤུས་ཀ་ཞན་པ་ལས་རག་གི་མི་འདུགའགྲོ་སོང་ཚང་མ་
རྒྱ་གཞུང་གིས་བཏང་སོང་ལ། ང་ཚོ་རྒྱ་ནག་ཏུ་བསྡད་རིང་རྒྱ་མིས་ང་ལ་ཟླ་རེ་
བཞིན་དཱ་ཡང་སྟོང་ཕྲག་རེ་སྤྲད་པ་དང༌། གཞན་ཚོར་བདུན་བརྒྱ་ནས་ཆིག་སྟོང་

223རྒྱལ་ཡུམ་ཆེན་མོ།
བར་སྤྲད་ཅིང༌། རྗེས་ནས་ང་ཚོར་དངུལ་གྱི་ཚབ་ལ་འབྲུ་རིགས་ཉོ་བྱེད་ཀྱི་འཛིན་
བྱང་སྤྲད་པ་དང་བོད་ལུགས་ལྟར་བཟོས་པའི་དབྱར་དགུན་གཉིས་ཀྱི་གྱོན་གོས་
ཀྱང་ལག་རྟགས་སུ་སྤྲད་ནས་མངོན་གསལ་དོད་པོས་བསླུ་ཐབས་བྱས།
ཚོང་ཁང་ནས་ཉོ་ཆ་རྒྱག་པར་མི་རེར་ཚད་གཞི་ཞིག་འདུག དེ་ཡང་ཐེངས་
ཤིག་ངས་རས་ཆ་ཉོ་རྒྱུ་མང་དྲགས་པས་འཚོང་ཆོག་གི་མ་རེད་ཟེར། ངའི་སྐད་སྒྱུར་
གྱིས་དེ་མ་ཉིད་དུ་ང་རང་ྋགོང་ས་མཆོག་གི་མ་ཡུམ་རེད་ཅེས་འགྲེལ་བརྗོད་བྱས་
སོང་བས། ད་གཟོད་གཞི་ནས་གང་འདོད་དུ་ཉོ་ཆོག་གི་རེད་ཟེར། དེ་ལྟར་ཚོང་ཁང་
ཚང་མས་དངུལ་གྱི་ཚབ་ལ་འཛིན་ཤོག་ལེན་གྱིན་འདུག
མ་གཞི་རྒྱ་ནག་གི་ས་ཆ་འགའ་ནི་སྐྱིད་པོ་ཡོད་རུང༌། ཁོང་ཚོས་གོ་སྒྲིག་ཅི་
བྱས་ལྟར་བྱེད་དགོས་སྟབས། མཛེས་སྡུག་ངོ་མ་དེ་ལོངས་སྤྱོད་བྱེད་མ་ཐུབ། ང་
རང་རྒྱ་ནག་ཏུ་སྡོད་རྒྱུན་དེའི་རིང་བོད་ཡུལ་ཧ་ཅང་དྲན་བྱུང༌། དངོས་འབྲེལ་བྱས་
ན། ལྟ་སྐོར་གྱི་འགྲུལ་བཞུད་དེར་རྒྱ་མིས་གཟབ་ནན་དང་གང་ཡག་བྱས་བྱུང་རུང༌།
དེ་ཙམ་གྱི་སྐྱིད་སྣང་དོད་པོ་ཞིག་མ་བྱུང༌། ྋ རྒྱ་མིའི་ཟློས་གར་འཁྲབ་སྟོན་དེར་
དགའ་པོ་བྱུང༌།
88 “ཕྱི་ལོ་༡༩༥༤ དགུན་ཁ་དེར་ངོས་རང་དང་ངོས་ཀྱི་ཨ་མ་ལགས། སྤུན་མཆེད་ཆུང་ཤོས་
བསྟན་འཛིན་ཆོས་རྒྱལ་ཚུད་པའི་ནང་འཁོར་ཡོངས་རྫོགས་རྒྱ་ནག་གི་བཟོ་ལས་དང་། དངོས་
པོའི་ཡར་རྒྱས་ལ་ལྟ་སྐོར་བྱེད་པར་ལྷན་དུ་བསྐྱོད།ངོས་རང་ལྟ་སྐོར་དེར་སྐྱིད་སྣང་ཆེན་པོ་བྱུང་
མོད་ཀྱང་ངོས་ཀྱི་གཞུང་ཞབས་མང་པོ་ཞིག་ལ་དགའ་ཚོར་གཏན་ནས་ཡོང་མི་འདུགདེ་ནི་རྒྱ་མི་
ཚོས་གང་བསྟན་པ་དེར་ལྟ་སྐོར་བྱ་དགོས་པས་རེད། ལན་རེར་ཉི་མ་གཅིག་དེ་འདྲ་ལ་དེ་རིང་ལྟ་

224
ཆུ་སྐྱེས་སྒྲོལ་མའི་བསྒྱུར་དེབ།
རྒྱ་རིགས་ལས་བྱེད་པ་ཚོས་ནི་རྒྱ་ནག་དམར་ཤོག་གི་ཆབ་སྲིད་དྲིལ་
བསྒྲགས་བྱེད་པའི་རླུང་འཕྲིན་དེ་ཕྱི་དྲོ་རྟག་པར་ཉན་དགོས་ཀྱི་འདུག དེ་ཡང་ང་ལ
རོགས་པ་བྱེད་མཁན་བུ་མོ་དེ་ཕྱི་དྲོ་རྟག་པར་དེར་བསྐྱོད་དགོས་ཀྱི་འདུག་པ་ནས་
ངས་དེའི་སྐོར་ཤེས་རྟོགས་བྱུང༌། རེས་གཟའ་སྤེན་པའི་ཉིན་མོར་ཁོང་མོར་དུས་ཚོད་
སྟོང་པ་ཏོག་ཙམ་ཡོད་པས་མགྱོགས་པོར་སྐྲ་འཁྲུ་རུ་འགྲོ་བ་རེད། ཐེངས་དང་པོར་
ངའི་རོགས་པ་རྒྱ་མོ་དེ་ཆང་ས་བརྒྱབ་ནས་ཉིན་བཅོ་ལྔའི་རྗེས་ཁྱོ་ག་དེ་ལན་ཀྲོའུ་ལ་
བཏང་འདུག་པ་ནི་རྒྱ་ནག་གི་ཆབ་སྲིད་ལངས་ཕྱོགས་ཤིག་རེད། ཁོང་མོར་ཟླ་ཤས་
སྐོར་མེད་ཅེས་ཁྱབ་བསྒྲགས་བྱེད་སྐབས་ཚང་མས་དགའ་སྣང་དང་སེམས་པ་ལྷོད་བག་ཕེབས་
པོ་བྱེད་ཀྱི་འདུག ལྷག་པར་དུ་ངོས་ཀྱི་ཨ་མ་ལགས་ཀྱིས་རྒྱ་ནག་ཏུ་བཞུགས་རྒྱུན་རིང་དེར་
དགྱེས་ཚོར་གནང་མ་སོང༌། ཐེངས་ཤིག་སྤྲོ་གསེང་དུ་ཕེབས་སྐབས་སྐུ་གཟུགས་ལ་ཚ་བ་འཕར་
སོང་བ་དེའི་རྗེས་འབྲེལ་དུ་མགུལ་ཆམ་ཚབས་ཆེན་བཞེས་སོང་སྟེ། སྟབས་ལེགས་པ་ཞིག་ལ།
ཡོན་ཏན་དང་ལྡན་ཞིང་ཨ་མ་ལགས་ཀྱི་དགའ་ཉེའི་གྲས་ཡིན་པ་ངོས་རང་བྱིས་པའི་དུས་ཀྱི་བླ་
སྨན་རྒྱགས་པ་དེ་ངོས་དང་མཉམ་དུ་ཡོད་པ་ཁོང་གིས་དུས་དེར་གསོལ་སྨན་ཁག་ཅིག་ཕུལ་བ་
ཨ་མ་ལགས་ནས་ལམ་སེང་བཞེས། འོན་ཀྱང༌། སྨན་པའི་མཛུབ་སྟོན་ལྟར་མ་ཡིན་པར་ཉིན་རེར་
སྨན་ཐུན་གཉིས་རེ་བཞེས་དགོས་པ་དེ་ཐེངས་གཅིག་ལ་བཞེས་པའི་རྐྱེན་གྱིས་སྨན་དུག་ཕོག་
རྐྱེན་སྐུ་གཟུགས་ལ་ཚ་བ་དང་ཆམ་ནད་ཡོད་མུས་དེ་ཐོག་སྙུན་ཟུག་ཇེ་ཆེར་གྱུར་ནས་ཉི་མ་ཁ་
ཤས་ཀྱི་ཡུན་དེར་སྐུ་གཟུགས་ཧ་ཅང་སྐྱོ་བོ་ཆགས་སྟབས་ངོས་རང་ཡང་སེམས་ཁྲལ་བྱུང༌། དེ་
ལྟར་ནའང༌། བདུན་ཕྲག་གཅིག་གི་རྗེས་ལ་སྙུན་གཞི་དྭངས་མགོ་ཚུགས་སོང༌། དེ་ནས་མུ་མཐུད་
ལོ་༢༥ ལྷག་རིང་འཚོ་གཞེས་གནང་བ་རེད།” ྋགོང་ས་མཆོག་གི་རང་རྣམ་<<བཙན་བྱོལ་གྱི་
རང་དབང་>> A Cornelia & Michael Bessie Bookཡིས་དཔར་སྐྲུན། ཕྱི་ལོ་1990
ཤོག་ངོས་95ན་གསལ་བ་ནས་བོད་བསྒྱུར་བྱས།

རྒྱལ་ཡུམ་ཆེན་མོ། 225
རྗེས་ནས་མངལ་སྦྲུམ་སོང་བས་ངའི་ལས་རོགས་ནས་བརྗེས་སོང་བ་དང་། ཁོང་
མོས་རྒྱ་ནག་ནང་དུ་བྱུས་ཉེས་ཡོང་རྒྱུ་རེད་ཟེར་ནས་ཁ་འབྲལ་ཁར་མང་པོ་ངུ་ཡི་
འདུག ཁོང་མོས་ད་དུང་ང་ལ། ཁྱེད་རང་བོད་དུ་ཕྱིར་ཕེབས་རྒྱུ་དེ་བསོད་ནམས་
ཆེན་པོ་ཞིག་ཡིན་རུང༌། བོད་དུའང་སྟབས་མི་ལེགས་པའི་གནས་ཚུལ་ཡོང་གི་རེད་
ཟེར། ང་ཚོ་བོད་དུ་ཐོན་ཉེའི་ཉིན་བཅུ་ཙམ་གོང་ནས་རྒྱ་མི་ལས་བྱེད་པ་ཚོས་མིག་ཆུ་
གཏོང་བ་དང༌། བོད་དུ་ཕྱིར་ལོག་བྱེད་སྐབས་ཁོང་ཚོའང་བོད་དུ་འཁྲིད་རོགས་ཞེས་
ངུ་བཞིན་ཞུ་འབོད་བྱེད་ཀྱི་འདུག མཐའ་ན་ཀྲིག་ཨེན་ལེ་ཡིས་ཀྱང་ང་ཚོར་སྐྱེལ་མ་
གནང་དུས་མིག་ཆུ་གཏོང་གི་འདུག དམར་ཤོག་དབང་བསྒྱུར་འོག་གི་མི་ཚེ་དེ་ནི་
དངོས་གནས་དཀའ་སྡུག་ཅན་ཞིག་ཡིན་པས་རེད་མ་གཏོགས་ཁོང་ཚོ་དེ་ལྟར་ངུ་མི་
སྲིད་པ་ཞིག་རེད།
ང་ཚོ་པེ་ཅིང་ནས་ལན་ཀྲོའུ་བར་གནམ་གྲུ་དང་དེ་ནས་མེ་འཁོར་དུ་བསྡད་
ནས་ཨ་མདོར་བསྐྱོད། རྒྱ་མིས་མཚོ་སྔོན་ཞེས་བརྗོད་ཀྱི་འདུགང་ཚོ་སྐུ་འབུམ་ལ་
ཉིན་ལྔར་བསྡད། དེར་༸ གོང་ས་མཆོག་ལ་ཕེབས་བསུའི་མཛད་སྒོ་རྒྱ་ཆེན་ཞིག་
ཞུས་སོང༌། དེ་ནས་ང་ཚོ་ཆུ་ཚོད་གཉིས་རིང་རླངས་འཁོར་ལ་བསྡད་ནས་ལྟག་
མཚེར་ལ་བསྐྱོད། དེ་མཚམས་ནས་འཁོར་ལམ་མེད་པས་རྟ་ལ་ཞོན་ནས་ཕྱིན།
ངས་གོ་ཐོས་ལ། ཙོང་ཁའི་ཡུལ་མི་ཚོར་བཙན་སྐུལ་གྱིས་འགྲོ་ལམ་བཟོ་བཅུག་པ་
དང་། རྗེས་ལ་ཁོང་ཚོ་༸གོང་ས་མཆོག་མཇལ་བཅར་དུ་འགྲོ་བསྐྱོད་མི་ཆོག་ཟེར་
ནས་བཀག་པ་ཐོས།

226 ཆུ་སྐྱེས་སྒྲོལ་མའི་བསྒྱུར་དེབ།
ཙོང་ཁ་ནི་ཐབས་རྡུགས་པའི་གནས་སྟངས་ཤིག་ཏུ་གནས་འདུག དེར་སྡོད་
མཁན་གྱི་མི་ཚོས་གྱོན་གོས་རྩབ་རལ་གྱོན་པ་དང༌། ག་ས་གང་ལ་མགོན་མེད་
སྐྱབས་མེད་ཀྱི་རྣམ་པ་ཞིག་མངོན་འདུག ཁོང་ཚོ་མང་ཆེ་བ་སྨྲ་བརྗོད་བྱེད་པར་ཡང་
སྐྲག་སྣང་བྱེད་པའི་གནས་སྟངས་འོག་ཏུ་འདུག གཞན་ཡང་ཡུལ་མི་ཚོ་ལྟག་
མཚེར་ལ་ང་ཚོ་ཐུག་འཕྲད་དུ་ཡོང་དུས་དམག་མི་བརྒྱད་དགུ་ཞིག་གིས་སྒོ་སྲུང་
ནས་སྡོད་པས་མ་ཚད། སྐད་ཆ་ག་རེ་ཤོད་ཀྱི་ཡོད་མེད་ལ་ཉན་གྱི་འདུག་སྟབས།
མགྲོན་པོ་ཚོ་དང་ཁ་བརྡ་བྱེད་རྒྱུ་སྟབས་བདེ་ཞིག་ཁྱོན་ནས་མ་རེད། སྐུ་མགྲོན་ཚོ་
དང་ང་རང་མཇལ་འཕྲད་མ་བྱས་གོང་ལ་ཁོང་ཚོར་ལུས་བཤེར་བྱེད་ཀྱི་འདུག དུས་
བཅད་ངེས་ཅན་དེའི་ནང་སྐད་ཆ་བཤད་མ་ཚར་ན་རྗེས་སུ་ཁོང་ཚོར་ཉེས་ཆད་
གཏོང་བ་བཅས་དུས་ཚོད་ལའང་ཚོད་འཛིན་དམ་པོ་བྱེད་ཀྱི་འདུག
ཁོང་ཚོ་མཇལ་འཕྲད་ཁང་དུ་སླེབས་དུས་ངས་བདེ་པོ་ཡིན་ནམ་ཞེས་སྐད་ཆ་
དྲིས་ན། ལམ་སེང་རླབས་ཆེན་གཙོ་འཛིན་མའོ་ཀྲུའུ་ཞིའི་བཀའ་དྲིན་ལ་ཧ་ཅང་སྐྱིད་
ཅེས་ལན་འདེབས་བྱེད་ཀྱིན་འདུག་རུང་། མིག་གཉིས་ནས་རྫིང་བུ་བརྡོལ་བ་བཞིན་
མིག་ཆུ་བཞུར་འོང་གི་འདུག མཇལ་འཕྲད་གྲུབ་རྗེས་བསྐྱར་དུ་ཁོང་ཚོས་གླེང་མོལ་
གང་བྱས་ལ་རྩད་གཅོད་བྱེད་པ་དང༌། མཐའ་ན་ངའི་སྤུན་མཆེད་ཚོས་ཀྱང་གླེང་
89
མོལ་ཡག་པོ་ཞིག་བྱེད་མི་ནུས་པར་སྡུག་བསྔལ་གྱི་མིག་ཆུ་གཏོང་གི་འདུག
89 “ད་དུང་དེ་བས་སྐྱིད་པོ་མ་བྱུང་བ་ཞིག་ནི་རྒྱ་མིས་ངོས་ཀྱི་བདེ་འཇགས་ཐོག་རྔམ་སྐྲག་བྱེད་
སྟངས་དེ་རེད། ཕ་ཡུལ་དུ་འབྱོར་སྐབས་ངོས་ནས་རང་གི་གསོལ་ཐབ་པས་བཟོས་པའི་ལྟོ་ཆས་
མ་གཏོགས་གཞན་གྱིས་ཕུལ་རིགས་གང་ཡང་བཞེས་ཆོག་གི་མེད་སྐོར་དང་། ད་དུང་ལྟག་

རྒྱལ་ཡུམ་ཆེན་མོ། 227
དགོན་སྡེ་ཁག་གི་གཉེར་ཁང་དུ་ལོ་མང་རིང་དད་འབུལ་བྱས་པའི་འབྲུ་རིགས་
གསོག་ཉར་བྱས་ཡོད་རུང༌། རྒྱ་མིས་སྐུ་འབུམ་ལ་བསྔོག་བཤེར་བྱས་ནས་དེ་ཚང་
མ་བཙན་འཕྲོག་བྱས་ཚར་འདུག དེ་ལྟར་དགོན་སྡེ་ཁག་གི་ས་ཞིང་རྣམས་རྒྱ་མིས་
བཙན་འཕྲོག་བྱས་འདུག་སྟབས། དགོན་སྡེ་ཁག་གིས་རང་ཁ་རང་གསོ་བྱེད་ཐུབ་
ཀྱི་མེད་པ་དེ་ཡང་རྟོགས་བྱུང༌།
ང་རང་ང་ཚོའི་གཞིས་ཁྱིམ་རྙིང་པ་དེར་བལྟ་རུ་ཕྱིན་པ་ཡིན། དེ་ནི་མར་
བཤིག་ནས་གསར་པ་བརྒྱབ་འདུག ངས་དེ་མཐོང་བ་ཐེངས་དང་པོ་ཡིན། དེ་ཡང་
ང་ཚོ་ལོ་ན་རྒས་དུས་ཙོང་ཁ་ལ་ཕྱིར་ལོག་བྱེད་རྒྱུ་དེ་ནི་ངའི་ཁྱོ་གའི་རེ་འདོད་རེད།
ཁོང་གིས་ང་ལ་ནང་མི་མང་དུ་འགྲོ་དུས་ཁང་པ་ཆུང་དྲགས་པས་དགོན་པར་
གཟིགས་རྟོག་གནང་རོགས་ཞུས་ཏེ། ལྟག་མཚེར་ལ་ཁང་པ་གསར་པ་རྒྱག་གི་
མཚེར་དུ་ཡོད་པའི་ངོས་ཀྱི་ཁྱིམ་མི་ཚུད་པའི་མི་སུ་འདྲ་ཞིག་གིས་སྤྲད་པའི་འབུལ་དངོས་རིགས་
ཀྱང་ལེན་མི་ཆོག་པ་ཆགས། དེ་ནི་དད་གུས་ཆེ་ཞིང་ཡ་རབས་ཀྱི་མི་མང་དེ་ཚོས་༸རྒྱལ་བ་རིན་
པོ་ཆེར་དུག་དྲངས་རྒྱུའི་བསམ་བློ་ཡོད་པ་ལྟ་བུའི་མཐོང་ཚུལ་བཟོས།ངོས་ཀྱི་ཨ་མ་ལགས་སྐུ་
རླུང་ཆེན་པོ་བཞེངས་པ་དང༌། ཕ་ཡུལ་གྱི་མི་ཚོར་བཀའ་མོལ་གང་འདྲ་ཞིག་གནང་དགོས་པའང་
མི་ཤེས་པའི་གནས་ཚུལ་ཡང་བྱུང་ཡོད། ངོས་རང་ནས་ཕ་ཡུལ་གྱི་མི་ཚོར་འཚོ་བའི་གནས་
སྟངས་གང་འདྲ་ཡོད་མེད་དྲིས་པར། ཁོང་ཚོའི་མིག་ལ་ཆུ་ཞགས་འཁོར་བཞིན་པར། 'མའོ་ཀྲུའུ་
ཞི་དང་གུང་ཁྲན་ཏང༌། ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་བཅས་ཀྱི་བཀའ་དྲིན་གྱིས་ང་ཚོ་
སྐྱིད་པོ་ཡོད།’ ཅེས་ཟེར་གྱི་འདུག”༸གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་
>>ACornelia & Michael Bessie Book ཡིས་དཔར་སྐྲུན། ཕྱི་ལོ་1990ཤོག་ངོས་
100 ནས་101བར་ན་གསལ་བ་བོད་བསྒྱུར་བྱས།

228 ཆུ་སྐྱེས་སྒྲོལ་མའི་བསྒྱུར་དེབ།
ཡིན་ཞེས་ཡང་ཡང་གསུང་མྱོང་ཡོད། ངའི་ཁྱོ་གས་མཐོང་ཐུབ་མེད་ཀྱང་ཁོང་གི་
འདུན་པ་མངོན་དུ་གྱུར་པ་དེ་ལ་ང་རང་དགའ་པོ་བྱུང༌། ཁང་པ་དེར་ནང་མི་ཚང་
མར་ཁང་མིག་རེ་རེ་ཡོད་པ་མ་ཟད། དེ་སྔོན་གྱི་ཁང་པ་རྙིང་པ་དེ་ལས་ལྡབ་གསུམ་
གྱིས་རྒྱ་ཆེ་བ་འདུག90
ང་ཚོ་ལྟག་མཚེར་ནས་ཙོང་ཁ་ལ་ལོག་ནས་དེར་ཉིན་གསུམ་བསྡད་པ་དང༌།
རྒྱ་ནག་ཏུ་འགྲོ་སའི་ལམ་དེ་བརྒྱུད་ནས་ལྷ་སར་ཕྱིར་ལོག་བྱས། དེ་ཡང་ལན་ཀྲོའུ་
ནི་ཙོང་ཁའི་ཡུལ་དང་འདྲ་བས་ང་ཚོ་ལམ་ཟུར་གྱི་མགྲོན་ཁང་དེ་ཚོ་བརྒྱུད་ནས་འགྲོ་
དུས་ཙོང་ཁའི་ཡུལ་ཟས་དང་འདྲ་བ་དེ་འདྲ་འཚོང་གི་ཡོད་པ་མཐོང་། སྐབས་དེར་
ང་རང་ཕ་ཡུལ་གྱི་ཟས་རིགས་ཟ་འདོད་ཆེན་པོ་བྱུང་དོན་གཅིག་ནི། རྒྱ་ནག་ཏུ་ཕྱིན་
པ་ནས་བཟུང་སྨན་པའི་ཆོག་མཆན་མེད་ན་རྒྱ་མིས་ཟ་མ་གང་བྱུང་བཟའ་རུ་བཅུག་
མེད་པ་དེས་རེད། དེར་བརྟེན། ངས་ཞབས་ཞུ་བ་ཞིག་ལྐོག་ལ་ཟ་ཁང་ནང་ཟ་མ་ཉོ་
90 “འཁྲུངས་གཞིས་དེ་བཞིན་ྋརྒྱལ་མཆོག་སྐུ་ཕྲེང་བཅུ་བཞི་པ་ཆེན་པོ་མཆོག་ལྷ་ལྡན་དུ་
ཆིབས་བསྒྱུར་རྗེས། ༡༩༤༥ ལོར་རྒྱལ་ཡབ་མཆོག་གི་བཀོད་མངགས་བཞིན་གསར་རྒྱག་
གནང་ཞིང༌། ཕྱི་ལོ་༡༩༥༤ ལོར་༧གོང་ས་མཆོག་རྒྱ་ནག་ཏུ་ཆིབས་བསྒྱུར་དང་སྟབས་བསྟུན།
སྐུ་འབུམ་བྱམས་པ་གླིང་དང་ཤར་རྫོང་རི་ཁྲོད་ལ་གནས་གཟིགས་སྐབས་ལྟག་མཚེར་འཁྲུངས་
གཞིས་གསར་པར་ཞག་གཅིག་བཞུགས་ཞག་ཀྱང་མཛད། རྗེས་སུ་རིག་གནས་གསར་བརྗེའི་
དུས་ཟིང་སྐབས་འཁྲུངས་གཞིས་དེ་བཞིན་རྩ་གཏོར་བཏང་འདུག” ཅེས་<<མཛད་རྣམ་རྒྱ་ཆེན་
སྙིང་རྗིའི་རོལ་མཚོ>>ནོར་གླིང་བོད་ཀྱི་རིག་གཞུང་གཅེས་སྐྱོང་ཁང་། ཕྱི་ལོ་2009 གླེགས་
བམ་གཉིས་པ། ཤོག་ངོས་393ན་གསལ།

རྒྱལ་ཡུམ་ཆེན་མོ། 229
རུ་བཏང་ནས། དེ་ཁོང་གི་ཕྱུ་པའི་འོག་སྦས་ནས་འཁྱེར་ཡོང་དགོས་པར་མངགས་
ཏེ། ང་ཚོས་གསང་བའི་སྒོ་ནས་དགའ་སྤྲོའི་ངང་ཟོས།
ལན་ཀྲོའུ་ནས་ང་ཚོ་མཚོ་གྲུར་བསྡད་ནས་ཉིན་དྲུག་གིས་ཧང་ཀྲོའུ་དུ་འབྱོར།
གྲུ་གཟིངས་ཧ་ཅང་ཆེ་བ་མི་སུམ་བརྒྱ་ཙམ་ཤོངས་པ་དང་འགྲུལ་བཞུད་དེ་ནི་སྐྱིད་
པོ་ཞིག་བྱུང༌། དེ་ལྟར་ཉིན་གཉིས་ཕྱིན་རྗེས་ཆུ་གཏིང་གི་བྲག་རྡོ་སོགས་ལ་གྲུ་
ཐོགས་པའི་ཉེན་ཁ་བྱུང་ལུགས་ཟེར་ནས་མདུན་བསྐྱོད་བྱེད་མཚམས་བཞག་སོང༌།
ཧང་ཀྲོའུ་ནས་ཁུན་མིན་ལ་ཐོན་ནས་དེར་ཉིན་གསུམ་བསྡད་ཅིང་དེ་ནི་རི་སྒང་ཞིག་
ཏུ་འདུག དེ་ནས་སི་ཁྲོན་ལ་ཐོན་ནས་རིང་པོ་མ་སོང་བར་ས་གནས་དེར་ས་ཡོམ་
ཆེན་པོ་བརྒྱབ་སྟེ་འགྲོ་ལམ་འགག་སོང་བས་ཉིན་བཅུའི་རིང་སྡོད་དགོས་བྱུང༌།
ང་ཚོ་རྒྱ་ནག་ནང་འགྲུལ་བཞུད་བྱས་པ་དེ་ནི་ཉམས་མྱོང་ཡག་པོ་ཞིག་ཡིན་
རུང་། ཡིད་སྐྱོ་བའི་མྱོང་ཚོར་ཞིག་ཀྱང་བྱུང༌། ྋགོང་ས་མཆོག་གིས་འགྲུལ་བཞུད་
དེར་རྒྱ་ཡིག་གི་ཡིག་འབྲུ་མ་འདྲ་བ་སྟོང་ཕྲག་གཉིས་ཙམ་མཁྱེན་གནང་འདུག ང་
རང་ཧང་སངས་དགོས་པ་ཞིག་ལ། ༸གོང་ས་མཆོག་གིས་རྒྱ་ནག་པ་ཚོ་ལྟར་སྔ་
དྲོའི་རྩེད་སྦྱོང་ནང་མཉམ་ཞུགས་གནང་བ་དེ་རེད། མ་ཟད་ངའི་བུ་དང་མག་པ་
གཉིས་ནས་ཀྱང་མཉམ་ཞུགས་གནང་ཡོད་པ་ནི་སྐབས་དེའི་རྒྱ་ནག་གི་སྐྱེས་པ་
ཚོའི་འཆར་ཅན་གྱི་ལུས་སྦྱོང་ལྟ་བུ་ཞིག་རེད།
སྐབས་དེར། མངའ་རིས་རིན་པོ་ཆེ་དགུང་ལོ་ལྔ་ལ་ཕེབས་ཡོད་པས་རྒྱ་མི་
ཚོས་ག་ས་གང་དུ་འཁྲིད་ནས་དངོས་གནས་གཅེས་ལང་ལ་བཏང་འདུག ང་ཚོས་

230
ཆུ་སྐྱེས་སྒྲོལ་མའི་བསྒྱུར་དེབ།
ཁོང་ཡོད་སར་རྒྱ་མིར་དམོད་ཚིག་རྩ་བ་ནས་ལབ་ཀྱི་མེད། དེ་ནི་ཁོང་དགུང་ལོ་
ཆུང་སྟབས་སྣང་མེད་ཤོར་ནས་རྒྱ་མི་ཚོར་ཤོད་མི་ཡོང་ངམ་སྙམ་པའི་དངངས་སྐྲག་
ཡོད་པས་ཡིན། ང་ཚོ་རྒྱ་ནག་ཏུ་སྡོད་ཡུན་རིང་བས་ང་ཚོའི་རོགས་པར་ཡོང་མཁན་
གྱི་རྒྱ་མི་དེ་ཚོ་བོད་སྐད་ཧ་ཅང་ཡག་པོ་རྒྱག་ཤེས་མཁན་ཞིག་ཆགས་པ་དང་།
ངས་ཀྱང་རྒྱ་སྐད་རེ་གཉིས་བཤད་ཤེས་པ་ཆགས། ང་ཚོའི་སྣེ་ཤན་པ་ཚོས་སྤྲེལ་
ལད་དང་བཅས་ངས་རྒྱ་སྐད་ཡག་པོ་རྒྱག་གི་འདུག་ཟེར།
ང་ཚོ་ཕྱིར་ཐོན་ནས་ཟླ་ལྔ་པའི་ཚེས་གཅིག་སྟེ་ལོ་གཅིག་གི་རྗེས་ཏག་ཏག་ལ་
ང་ཚོ་ཕྱིར་ལྷ་སར་འབྱོར།.” མི་མང་པོ་ལྷ་སར་མ་འབྱོར་གོང་གི་ཆུ་ཚོད་གཉིས་
ཙམ་གྱི་སར་ཕེབས་བསུར་བཅར་ནས་ལམ་འགྲམ་གཡས་གཡོན་ན་སྒུག་སྟེ་འདུག
ངའི་ཨ་མ་ལགས་སྐུ་ཁམས་བདེ་མིན་ལ་བརྟེན་ནས་ང་ཚོ་འགྲོ་རོགས་རྣམས་
༸གོང་ས་མཆོག་གི་སྐུ་འཁོར་ལྷན་རྒྱས་ཀྱི་སྔོན་དུ་བསྐྱོད་དགོས་བྱུང༌། དེ་བཞིན་
ནོར་བུ་གླིང་ཁ་རུ་ཕེབས་བསུའི་མཛད་རིམ་ཞིག་ཡོད་སྟབསྋགོང་ས་མཆོག་དེར་
ཐད་ཀར་ཆིབས་བསྒྱུར་བསྐྱངས།
ལྷ་སར་རྒྱ་མི་མང་དུ་ཕྱིན་པ་མཐོང་ནས་ཧང་སངས་པ་དང་ཞེད་སྣང་ཡང་
སྐྱེས་བྱུང༌། སྐབས་དེར། མི་རིང་བར་ལྷ་ས་རྒྱ་ལག་ཏུ་ཤོར་རྒྱུ་རེད་ཟེར་བའི་
དཀྲོག་གཏམ་ཞིག་ཁྱབ་པར་གྱུར། ང་ཚོ་རྒྱ་ནག་ནས་མ་ཐོན་གོང་ལ་མའོ་ཡིས་
བོད་ཀྱི་ལས་དབང་ནི་༸གོང་ས་མཆོག་ལ་ཐུག་ཡོད་པར་བཤད་པ་དང་། གཞན་
91བོད་ཤིང་ལུག་ཟླ་༥ཚེས་༡༡ ཕྱི་ལོ་1955ཟླ་6 ཚེས་30ཉིན།

231རྒྱལ་ཡུམ་ཆེན་མོ།
ཡང་མའོ་ཡིས། ལོ་གཅིག་གཉིས་ཀྱི་ནང་ཚུན་ལ་ས་ཞིང་རྣམས་མང་ཚོགས་ལ་
བསྐྱར་འགྲེམས་བྱེད་དགོས་རེད་བརྗོད། ༸གོང་ས་མཆོག་གིས་དེ་བཞིན་ས་ཞིང་
བསྐྱར་བཅོས་བྱེད་རྒྱུ་དེ་ནི་རིམ་པས་ལག་བསྟར་བྱས་ན་ཡག་སྐོར་གསུང་།
བློ་བཟང་བསམ་གཏན་ནི་ྋགོང་ས་མཆོག་གི་མགྲོན་གཉེར་ལ་བསྐོ་བཞག་
གནང་རུང༌། ཁོང་སྐུ་གཟུགས་བདེ་མིན་ལ་བརྟེན་གནང་མ་ཐུབ། དེ་ཡང་ཁོང་གི་
ཐུགས་སེམས་ཉིན་མཚན་གཉིས་ལ་འཆོལ་ནས་མི་སུ་ཞིག་ཁོང་གི་འགྲམ་ལ་སོང་
ཡང་དེར་གཞུ་ཤིང་། སྨན་པས་ཁོང་ལ་སྨན་བཅོས་བྱེད་དགོས་རེད་གསུངས་པར་
ངས་མོས་མཐུན་ཞུས། སྨན་བཅོས་དེ་ནི་སྒོག་པ་བརྡུང་ནས་ལེབ་མོར་བཟོས་པ་
བྲང་ཁོག་སྒང་ལ་བཞག་པ་དེའི་སྟེང་མེ་བཙའ་བཞག་པའི་ཤུགས་དེ་ཤ་ཐོག་ལ་
སླེབས་མཚམས་མི་བཞིས་ཁོང་མར་གནོན་དགོས་བྱུང་ཤིང༌། རྗེས་ནས་ཆུ་བུར་
དོན་ནས་ཚ་བ་རྒྱས་པ་སོགས་ཡང་ཡང་བྱེད། ད་ཐེངས་ནི་དཔུང་པ་གཉིས་དང་
ལྟག་ཁུང་ལ་མེ་བཙའ་འཇོག་པའི་བཅོས་ཐབས་ཤིག་སྤྱད་སོང་བ་དེ་རྗེས་ངའི་བུ་ནི་
རོ་བཞིན་དུ་གྱུར། དེ་ལྟར་ག་ལེར་སྨན་ཁུ་རྣམས་ཐུར་མས་ཁ་ནང་དུ་བླུག་དགོས་
ཆགས་ཤིང་།ཉིན་གཉིས་ཀྱི་རྗེས་ལ་དྲན་པ་ཏོག་ཙམ་སོས་བྱུང༌།
ངའི་བུར་སྨན་བཅོས་གནང་མཁན་སྨན་པ་དེ་ནི་ལྷ་སར་སྙན་གྲགས་ཡོད་པ་
ཞིག་ཡིན། དེ་ཡང་ཁོང་གིས་ངའི་ལྷམ་མམ་སྐེ་རགས་ལྟ་བུ་ཞིག་ལ་ལག་གཟིགས་
གནང་ནས་ནད་རྟགས་ངོས་འཛིན་གནང་བ་ཡིན། དེར་བརྟེན། ང་རང་ངོ་བཅར་ཞུ་
མ་དགོས་པར་ངའི་ལུས་དངོས་གང་རུང་ཞིག་བསྐུར་ན་འཐུས་པ་འདུགའོན་ཀྱང༌།

232 ཆུ་སྐྱེས་སྒྲོལ་མའི་བསྒྱུར་དེབ།
ཁོང་གིས་ལོ་ན་ལྔ་བཅུ་བརྒལ་བའི་མི་ཚོ་འཆི་ལ་ཉེ་བས་དུས་ཚོད་འཕྲོ་བརླག་རེད་
ཅེས་རྩ་གཟིགས་གནང་གི་མེད། 1959 ལོར་ང་ཚོ་བོད་ནས་བྲོས་བྱོལ་དུ་ཡོང་
སྐབས་ཁོང་མཉམ་འཁྲིད་བྱེད་ཐུབ་མེད་པ་དེར་ད་ཆ་ང་རང་བློ་འགྱོད་ཆེན་པོ་ཞིག་
སྐྱེས་ཀྱི་འདུག ང་ཚོ་ལྷ་ས་ནས་ཐོན་ཁའི་ཉིན་དེར། ངས་ཁོང་ལ་སྨན་མི་ཉུང་བ
ཞིག་གྲ་སྒྲིག་བྱེད་དགོས་སྐོར་མངགས་པ་ལྟར་ཁོང་གིས་འཁྱེར་ནས་སླེབས་བྱུང༌།
སྐབས་དེར། ཁོང་ལྕང་གསེབ་ཤར་ལ་བཞུགས་ཡོད་རུང༌། ངས་དེ་སྐོར་ཁོང་ལ་
བཤད་མེད། དེ་ནི་མཚམས་རེར་ཞབས་ཞུ་ཚོས་ཁ་ཤོར་ནས་གསང་བ་ཕྱིར་གྱར་
སྲིད་སྟབས་ཀྱིས་ཡིན།

233རྒྱལ་ཡུམ་ཆེན་མོ།
༢༦
སངས་རྒྱས་མྱང་འདས་དུས་དྲན།
ཕྱི་ལོ་1956 ལོར། ྋགོང་ས་མཆོག་དང་ལྷན་རྒྱ་གར་ནང་གནས་མཇལ་དུ་
བསྐྱོད། ལོ་དེ་ནི་སངས་རྒྱས་མྱང་འདས་ཀྱི་རྗེས་དྲན་དུས་སྟོན་གྱི་ལོ་རེད།’’ ཟླ་
དགུ་པའི་ནང་། 3 བོད་མི་སྟོང་ཕྲག་མང་པོ་དང་ལྷན་དུ་ལྷ་ས་ནས་ཕྱོགས་ཐོན་
བྱས། ང་ཚོ་ཉིན་ལྔའི་རིང་རླངས་འཁོར་ལ་བསྡད་ནས་སྒང་ཐོག་བར་བསྐྱོད།
92 “སྟོན་པ་བཅོམ་ལྡན་འདས་སྐུ་མྱ་ངན་ལས་འདས་ནས་མི་ལོ་ཉིས་སྟོང་ལྔ་བརྒྱ་འཁོར་བའི་
དུས་དྲན།”ཞེས་འདི་མཚམས་སུ་དཀྱུས་མཆན་དུ་འདུག་པ་གཤམ་མཆན་དུ་བཀོད།
93 རྒྱ་གར་ནང་གནས་སྐོར་སྐབས་༸གོང་ས་མཆོག་དང་ལྷན་དུ་ཕེབས་པ་ལས། ལྷ་ས་ནས་རྒྱ་
གར་བར་ནི་རྒྱལ་ཡུམ་ཆེན་མོ་དང་སྐུའི་གཅེན་མོ་ཚེ་རིང་སྒྲོལ་མ་དང་སྐུ་ཟླ་སྟག་ལྷ་ཕུན་ཚོགས་
བཀྲ་ཤིས། སྐུའི་གཅུང་པོ་མངའ་རིས་རིན་པོ་ཆེ་བཅས་ནི་དེའི་སྔོན་ནས་གྲོ་མོ་བར་རླངས་འཁོར་
དང༌། དེ་ནས་སྒང་ཐོག་ནས་བཀའ་སྦུག་བར་རླངས་འཁོར་གྱིས་བསྐྱོད་པ་ཡིན་འདུག

234
ཆུ་སྐྱེས་སྒྲོལ་མའི་བསྐྱུར་དེབ།
ྋགོང་ས་མཆོག་སྒང་ཐོག་ནས་གནམ་གྲུར་བཞུགས་ཏེ་བཱོ མ་སྦེ་ལ་ཕེབས།94 རྔ་
དང་ནང་མི་ཚོ་ཀ་ལི་ཀ་ཏ་ལ་ཕྱིན་པ་དང༌། རྒྱ་ལོ་དོན་གྲུབ་དང་ཚེ་རིང་སྒྲོལ་མ་
གཉིས་གནམ་གྲུ་བརྒྱུད་ཀ་ལི་ཀ་ཏ་ནས་བཱོ མ་སྦེ།.” དེ་ནས་ཝ་ར་ན་སི་དང་རྡོ་རྗེ་
གདན་ལ་ཕེབས།
དེ་རྗེས་ང་ཚོ་ཀ་ལི་སྤུངས་ལ་ཕྱིན། དེར་རཱ་ཛ་རྡོ་རྗེའི་གཟིམ་ཤག་ཏུ་བསྡད།
༸གོང་ས་སྐྱ་ཕྲེང་བཅུ་གསུམ་པ་མཆོག་འདི་གར་བཞུགས་མྱོང་འདུག དེ་ལྟར་ཟླ
ངོ་གཅིག་གི་གནས་སྐོར་དེའི་རིང་རྒྱལ་ས་ཆེ་ཁག་ཚང་མར་བསྐྱོད་པ་དང་། མེ་
འཁོར་ལ་བསྡད་ནས་རྒྱ་གར་ལྷོ་ཕྱོགས་སུ་ཕྱིན། རྒྱ་གར་ལྷོ་ཕྱོགས་ཀྱི་ཡུལ་བྷག་
94 “སྤྱི་ལོ་1956ཟླ་བ་11ཚེས་24ཉིན་རྒྱལ་བ་རིན་པོ་ཆེ་ས་མཚམས་བརྒལ་ནས་འབྲས་
ལྗོངས་སུ་ཆིབས་བསྒྱུར་གནང་” ཞེས་དང༌། “དེའི་ཕྱི་ཉིན་རྒྱ་གར་གྱི་དམག་མིའི་གནམ་གྲུའི་
ནང་ཤི་ལི་གྷི་རི་ནས་ཐད་ཀར་རྡི་ལིར་ཆིབས་བསྒྱུར་བསྐྱངས། རྒྱལ་ས་རྡི་ལིར་སྲིད་བློན་ནེ་ཧ་རུ་
ཡིས་འདུ་འཛི་ཆུང་ཞིང་གཟབ་ནན་དང་གཟི་བརྗིད་ལྡན་པའི་ཕེབས་བསུ་སྣེ་ལེན་གནང་།” རྒྱ་ལོ་
དོན་འགྲུབ་ཀྱི་ལོ་རྒྱུས་<<ཀ་ལིམ་པོང་གི་ཐུག་པ་ལས་བཟོ་བ།>>ཤེས་རབ་དར་རྒྱས་ལགས་
ཀྱིས་བསྒྱུར། ཤོག་ངོས་242ན་གསལ།
ཡང༌། གོང་ས་མཆོག་གི་རང་རྣམ་དུ། “དམིགས་བསལ་གྱི་གནམ་གྲུ་ཞིག་ནང་ཕྱིན་ཏེ་ནེའུ་ལྡི་
ལིའི་ཕྱོགས་སླེབས་སྐབས་དབྱིན་ཇི་ཕྱིར་ལོག་སྐབས་རང་དབང་ཅན་གྱི་རྒྱ་གར་གསར་པར་
སྤྲད་པའི་རྒྱལ་ས་ནེའུ་ལྡི་ལི་གྲོང་སྡེ་རྒྱ་ཆེ་ཡིད་དུ་འོང་བ་དེ་དག་མཐོང་བྱུང་།” ཞེས་གསུང་།
<<ངོས་ཀྱི་ཡུལ་དང་ངོས་ཀྱི་མི་མང་།>>བོད་གཞུང་ཤེས་རིག་པར་ཁང་། དཔར་ཐེངས་དྲུག་པ།
ཕྱི་ལོ་2014ལོ། ཤོག་ངོས་208 ན་གསལ།
95རྡི་ལི་ལ་བཅར་བ་ཡིན་དགོས་འདུག

235རྒྱལ་ཡུམ་ཆེན་མོ།
ར་ན་གྷར་ཟེར་བ་དེ་ནས་ངའི་བུ་བསམ་གཏན་[བློ་བཟང་བསམ་གཏན]གྱི་རྒྱུ་ལྷག་
ངའི་ཚ་བོའི་མིད་པའི་གཉན་འབུར་གཤག་བཅོས་བྱས། ཉིན་གསུམ་བཞིའི་དང་།
མཚམས་སུ་ངས་ཕ་ཡུལ་གྱི་ཡུལ་ཟས་བཟོས། དེ་ཡང་ཉིན་ལྟར་རྒྱ་གར་གྱི་ཟ་མ་
བཞེས་པ་ཡིན་སྟབས། ྋགོང་ས་མཆོག་དང་ཁོང་གི་ཡོངས་འཛིན་རྣམ་གཉིས་
ཀྱིས་དེར་ཐུགས་ཧ་ཅང་མཉེས་པོ་གནང༌། དུས་སྐབས་མང་ཆེ་བར་ང་ཚོ་མལ་
96
ཁྲིའི་སྟེང་དུ་བསྡད་ནས་བཟའ་བཏུང་བྱེད་ཀྱི་ཡོད།9
96 “སྐབས་དེར་༸གོང་ས་མཆོག་ནི་རྒྱ་གར་གྱི་སྲིད་འཛིན་སྤྱི་ཁྱབ་བློན་ཆེན་ནེ་ཧ་རུའི་མདུན་
བོད་དོན་ལ་རོགས་མགོན་ཞུ་ཆེད་ཕེབས་པ་ཞིག་ཡིན་རུང་ཐུགས་འདོད་ལྟར་བྱུང་མེད། ནང་མི་
ཚོས་༸གོང་ས་མཆོག་ལ་རྒྱ་གར་དུ་བཞུགས་རྒྱུར་དགོངས་པ་ཟབ་བཞེས་ཡོང་བ་ཞེས་ནན་སྐུལ་
ཞུས་རུང་། ཁོང་གིས་མི་དམངས་ལ་ཁོང་དགོས་མཁོ་ཡོད་པས་དེར་ཕེབས་འདོད་གནང༌། དེ་
ལྟར་༸གོང་ས་མཆོག་1957 ལོའི་ལོ་མགོར་ལྷ་སར་ཆིབས་བསྒྱུར་བསྐྱངས། བདེ་སྐྱིད་ཚེ་རིང་
དང་ནོར་བུ[ལྟག་མཚེར་རིན་པོ་ཆེ་ཐུབ་བསྟན་འཇིགས་མེད་ནོར་བུ]། བློ་བཟང་བསམ་གཏན་
བཅས་1958 ལོའི་ཟླ་བརྒྱད་པ་བར་བཞུགས། རྒྱ་ལོ་དོན་གྲུབ་ནི་སྐབས་དེ་དུས་ནས་རྒྱ་གར་
ནང་གཏན་སྡོད་བྱེད་ཀྱིན་ཡོད།” ཅེས་དཀྱུས་མཆན་དུ་འདུག་པ་འདིར་གཤམ་མཆན་དུ་བཀོད།
སྐབས་དེར་ཀླུ་ཁང་པ་དང་སྐུའི་གཅེན་པོ་རྣམ་གཉིས་སོགས་ཀྱིས་ྋགོང་ས་མཆོག་རྒྱ་གར་ནང་
གཏན་བཞུགས་གནང་ན་ལེགས་ཚུལ་ནན་ཞུ་ཞུས་ཡོད་ཀྱང་། དེ་དག་ལགས་ན་བཞེས་མ་
གནང་བར་བོད་དུ་ཕེབས་རྒྱུར་ཐུགས་ཐག་བཅད། དེ་སྐོར་རང་རྣམ་དུ། “རྩ་བའི་ཆ་ནས་ངོས་
ནས་གཅེན་པོ་གཉིས་དགོངས་ཚུལ་དེར་རྒྱུ་མཚན་ལྡན་པར་མཐོང་གི་འདུག་ཀྱང༌།ངོས་ནས་དེ་
ཁས་ལེན་ཐུབ་ཀྱི་མེད་སྐོར་བཤད་སྐབས། རྒྱ་ལོ་དོན་གྲུབ་ལ་དེ་བཟོད་སྒོམ་ཐུབ་ཀྱི་མེད་པའི་
རྣམ་འགྱུར་ཐོན་སོང༌། ཁོང་ནི་ངོས་ཀྱི་གཅེན་གཅུང་ཚོའི་ནང་ནས་གཡོ་ཟོལ་མེད་པའི་རྒྱལ་ཞེན་
གྱི་ངར་ཤུགས་ཆེ་ཤོས་ལྡན་པའི་རྒྱལ་གཅེས་པ་ཞིག་དང༌། ཐུགས་གཤིས་བརྟན་ལ་བློ་རྩེ་གཅིག་
སྒྲིམ་གྱི་ཐོག་ནས་ཨུ་ཚུགས་མཐར་སྐྱེལ་གནང་མཁན་ཞིག་ཀྱང་ཡིན།འོན་ཀྱང༌། ཁོང་ནི་ཐུགས་

236
ཆུ་སྐྱེས་སྒྲོལ་མའི་བསྐྱུར་དེབ།
ང་ཚོ་ལྷ་སར་སླེབས་དུས་རྒྱ་མིའི་དབང་ཤུགས་ཧ་ཅང་ཆེན་པོ་ཆགས་འདུག
དེ་ཡང་ཁོང་ཚོས་ངའི་བུ་ཚོ་བོད་དུ་མཉམ་འཁྲིད་ཡོང་དགོས་པའི་བཀའ་བཏང་བས་
ང་རང་ལ་སེམས་ཁྲལ་བྱུང་སྟེ། ཉིན་མོའི་ཟས་ལ་ཞིམ་སྣང་དང་མཚན་མོའི་གཉིད་
ལ་སྐྱིད་སྣང་མེད་པ་ཆགས། ངའི་བུ་མོ་དང་མག་པ་གཉིས་རྒྱ་ནག་དམར་ཤོག་གི་
དྲིལ་བསྒྲགས་ཚོགས་འདུར་མཉམ་ཞུགས་བྱེད་དགོས་ལ། རྒྱབ་ལ་རྡོ་འཁུར་ནས་
ལམ་བཟོ་དང་ཞིང་རྨོ་རུ་ཡང་བསྐྱོད་དགོས། རྒྱ་མིས་ཁོང་ཚོར་གང་དགོས་ཚང་མ་
འཁྱེར་བར་མ་ཟད། ཐ་ན་ང་ཚོའི་ལྕང་མ་དེ་ཚོ་ཡང་གཅོད་པར་བྱེད། སྐུ་དྲག་ཚང་
མ་དང་རག་ཤར་ལྷ་ལྕམ་གྱིས་ཀྱང་ཤུགས་ལས་གནང་དགོས་བྱུང༌། དེ་ཡང་ཁོང་
ནས་ང་ལ་འཆི་སྲོག་ལ་བབས་ཀྱང་ངལ་རྩོལ་བྱེད་རྒྱུ་ཁས་མི་ལེན་གསུང་མྱོང་
སེམས་ཧ་ཅང་བཟང་པོ་ཡོད་པས་ངེད་ཚོའི་ཨ་མ་ལགས་སྐུ་གཤེགས་སྐབས་ང་ཚོ་གཅེན་གཅུང་
ཚང་མའི་ཁྲོད་ནས་སེམས་ངལ་ཆེན་པོ་བྱུང་སྟེ་མང་པོ་བཤུམ་སོང་། སྟག་འཚེར་རིན་པོ་ཆེ་ནི་རྒྱ་
ལོ་དོན་གྲུབ་ལས་ཞི་ལྷོད་ལྡན་པ་ཡོད་ཀྱང༌། ཞི་ལྷོད་དང་སྤྲོ་ཉམས་ལྡན་པའི་ཁོང་གི་གཤིས་ཀ་
དེའི་གཏིང་རིམ་ན་གྱོང་ལ་མཁྲེགས་པའི་ཐུགས་གཤིས་དང་ལས་སླ་པོས་འགྱུར་བ་གཏོང་མི་
ཐུབ་པའི་རང་བཞིན་ཞིག་ཡོད། དུས་རྒྱུན་དཀའ་ངལ་དང་འཕྲད་སྐབས་གདོང་ལེན་ཏག་ཏག་
གནང་ཐུབ་མཁན་ཞིག་ཡིན།” ༧གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་>> A
Cornelia & Michael Bessie Bookཡིས་དཔར་སྐྲུན། ཕྱི་ལོ་1990ཤོག་ངོས་121
ནས་122བར་ན་གསལ་བ་བོད་བསྒྱུར་བྱས།

237རྒྱལ་ཡུམ་ཆེན་མོ།
ཡང༌། ཁོང་བུད་མེད་ཚོགས་པའི་ཚོགས་མི་ཡིན་སྟབས། རྗེས་ལ་བཙན་སྐུལ་འོག་
97
ངལ་རྩོལ་བྱེད་པར་མ་ཕེབས་ཐབས་མེད་བྱུང་བ་རེད།
རྒྱ་མི་ལྕང་གསེབ་ཤར་ལ་སླེབས་ནས་ས་ཆ་འདི་ཁོར་ཡུག་ལེགས་སྟབས་
ཁོང་ཚོའི་ལས་ཁུངས་ཚུགས་ཡུལ་དུ་བྱས་ན་བཟང་ཚུལ་བཤད་བྱུང༌། ངས་ཀྱང་ང་
རང་མི་གཅིག་ལ་ས་ཆ་ཆེན་པོ་འདི་འདྲ་དགོས་མཁོ་མེད་པས་གང་འདོད་བྱས་ན་
འགྲིག་པར་བཤད་པ་ཡིན། ཁོང་ཚོས་ང་ལ་དངུལ་སྤྲོད་ཀྱི་ཡིན་ལབ་བྱུང་ཡང་ངས་
གང་ཡང་བླངས་མེད། ཁོང་ཚོས་བཤད་རྒྱུར། ཁྱེད་ཚོས་དངུལ་མ་བླངས་པ་ཡིན་
ན་རྗེས་ཕྱོགས་མང་ཚོགས་ཀྱིས་ང་ཚོས་ཁྱེད་ཚོའི་ཁང་པ་བཙན་འཕྲོག་བྱས་པ་
རེད་ལབ་ཀྱི་རེད་ཟེར་གྱི་འདུག གཞན་ཁོང་ཚོས་ཁང་པར་གློག་ཁྲིད་ཀྱི་ཡིན་ཅེས་
དང་། ང་ལ་རྔན་པ་སོགས་བསྐུར་ནས་བསླུ་རྩིས་བྱེད་ཀྱི་འདུག ངའི་ཕྲུ་གུ་ཚང་མ་
འཁྲིས་ལ་མེད་སྟབས་ཁོང་ཚོས་ང་ལ་ལྟ་རྟོག་བྱེད་ཟེར་བ་དང༌། ཡང༌། ཁོང་ཚོས་
འགྲོ་སོང་ནར་གཏོང་གིས་ཀ་ལི་སྤུངས་ལ་ཁང་པ་ཞིག་ཉོས་ནས་དགུན་ཁ་དེར
བསྡད་འཐུས་དང་དབྱར་ཁ་ལྷ་སར་བསྡད་ན་ལེགས་སྐོར་དང་། དེ་བཞིན་ཁོང་
ཚོས་ཁོང་ཚོའི་མངའ་ཁོངས་ནི་ཤི་རི་གྷི་རི་ནས་ཀ་ལི་སྤུངས་བར་རྒྱ་བསྐྱེད་བཏང་
ཡོད་ཚུལ་ལབ་ཀྱི་འདུག་པ་དེར་ངས་ལན་འདེབས་ཅི་ཡང་བྱས་མེད།
97 “སྐབས་དེ་ཙམ་ནས་རྒྱ་མི་གུང་ཁྲན་གྱིས་ཞི་བའི་བཅིངས་འགྲོལ་ཟེར་བའི་རྣམ་པ་བཅོས་མ་
དེ་ཡལ་ནས་དྲག་པོས་དབང་སྒྱུར་གྱི་རྣམ་པ་གང་ས་ནས་མངོན་པས་ངོ་རྒོལ་གྱི་རྣམ་པ་བྱུང་།”
ཞེས་ཨིན་དེབ་ན་དཀྱུས་མཆན་དུ་འདུག་པ་འདིར་གཤམ་མཆན་དུ་བཀོད།

238 ཆུ་སྐྱེས་སྒྲོལ་མའི་བསྒྱུར་དེབ།
ཁོང་ཚོས་རང་འདོད་ཀྱིས་ང་ཚོར་སུན་པོ་བཟོ་བར་བྱེད། ང་ལ་མཚོན་ན།
ཁོང་ཚོ་ཡོང་གི་ཡིན་ཟེར་དུས། རྒྱུ་རྐྱེན་གང་ཞིག་ཡིན་ནམ། སྐད་ཆ་གང་ཞིག་
བཤད་ཡོང་ངམ་སྙམ་ནས་སེམས་འཚབ་སྐྱེས་ཀྱི་ཡོད། དེ་ལྟར་ཁོང་ཚོ་ཕྱིར་སོང་
མ་ཐག་ལྷོད་ལྷོད་དང་བདེ་སྣང་ཞིག་སྐྱེས་ཀྱི་འདུག དེ་ཡང་ངས་སྐད་ཆ་གང་ཤོད་
ལ་གཟབ་གཟབ་བྱས་ན་མ་གཏོགས་སྣང་མེད་བྱས་ན་གཞན་དང་ཁོང་ཚོར་གནོད་
སྲིད་པར་བསམ་ནས་ང་རང་ལ་ཧ་ཅང་སྐྲག་སྣང་ཡང་ཡོང་གི་འདུག
ང་གློག་བརྙན་དང་ཚོགས་འདུ། དེ་བཞིན་ཟས་སྟོན་སོགས་ལ་སྐད
བཏང་ནས་སུན་བཅུག་པས། ཁོང་ཚོས་ཨུ་ཚུགས་མཐར་སྐྱེལ་བྱས་ནའང་རྩ་བ་
ནས་འགྲོ་ཡི་མེད། ཁོང་ཚོའི་བྱེད་སྟངས་དེས་རང་བཞིན་གྱིས་རྒྱ་མིར་མི་དགའ་བ་
ཆགས་ཤིང་། སྐབས་རེར་ངས་ན་རྫུ་བྱེད་པ་དང་། མཚམས་རེར་ལོ་ཆུང་བག་
ཡེངས་བྱེད་སར་འགྲོ་འདོད་མེད་པར་ཁག་འདོགས་བྱེད་ཀྱི་ཡོད། དེ་བཞིན་
མཚམས་རེར་མིག་ཤེད་ཡག་པོ་མེད་པར་བསྙད་ནས་བརྙན་འཕྲིན་བལྟ་རུ་འགྲོ་ཡི་
མེད། དེར་བརྟེན། ཁོང་ཚོས་ལྕང་གསེབ་ཤར་ལ་འཕྲུལ་ཆས་ཆ་ཚང་འཁྱེར་ཡོང་
སྟེ་གློག་བརྙན་སྟོན་པ་དང་། ཨུ་ཚུགས་ཀྱིས་ཁོང་ཚོའི་ཚོགས་འདུ་སོགས་ལ་
ཞུགས་དགོས་པར་ཡང་ཤོད་ཀྱི་ཡོད། ངས་ཁོང་ཚོར་ང་རང་ཡི་གེ་འབྲི་ཀློག་གང
ཡང་ཤེས་ཀྱི་མེད་*པས་དུས་ཚོད་འཕྲོ་བརླག་རེད་ཅེས་དང༌། གལ་ཏེ་ཁོང་ཚོར་
98 གོང་ས་མཆོག་གིས། “ངའི་ཨ་མ་ལགས་ང་ཚོ་རྒྱ་གར་ལ་འབྱོར་དུས་ཕལ་ཆེར་བོད་ཡིག་
མཁྱེན་གྱི་མ་རེད། ཡིན་ནའང་། ང་ཚོ་རྒྱ་གར་ལ་འབྱོར། མ་སུ་རི་ནས་མགོ་བཙུགས་ཏེ་ཨ་མ་
ལགས་ཀྱིས་བོད་ཡིག་ཀློག་ཡག་ལ་ཨུ་ཚུགས་བསྐྱོན་ནས། རྗེས་ལ་ཨ་མ་ལགས་ཀྱིས་མདོ་དེ་
འདྲ་ཀློག་པ་དེ་འདྲ་གནང་རེད། གཞན་ང་ཚོ་ཟི་ལིང་པས་བོད་སྐད་ཞེ་པོ་ཤེས་ཀྱི་མ་རེད། ཟི་ལིང་

239རྒྱལ་ཡུམ་ཆེན་མོ།
འདོད་མོས་ཡོད་ན་ངས་ཁོང་ཚོའི་ཁང་པ་དང་ཡིག་ཚང་གཙང་མ་བཟོ་རྒྱུ་དང་གྱོན་
གོས་རྣམས་བཀྲུས་ན་འགྲིག་ཅེས་བཤད་པ་ཡིན། ང་མགྲོན་འབོད་བྱེད་པ་ནི་ཇ་
འཕྲོ་བརླག་དང༌། རྐུབ་སྟེགས་བཀག་རོགས་རེད་ཅེས་ཁྲེལ་དགོད་དང་བཅས་
བཤད་པས་དེ་ནས་བཟུང་ལྷོད་ལྷོད་ངང་སྡོད་པའི་གནས་སྐབས་ཤིག་བྱུང༌།
པའི་སྐད་དེ་རྒྱ་སྐད་ཆག་རྒྱུ་འདྲ་པོ་ཞིག་མ་གཏོགས་ཤེས་ཀྱི་མ་རེད། ཡིན་ནའང༌། ཨུ་ཚུགས་
བསྐྱོན་ན་དེ་འདྲ་ཞིག་ཡོང་གི་འདུག་ག”་ཞེས་ཕྱི་ལོ་2018ཟླ་1ཚེས་8ཉིན་གནས་མཆོག་
རྡོར་རྗེ་གདན་ནས་གསུང་ཆོས་ཡོངས་སུ་གྲུབ་པའི་མཇུག་སྡོམ་སྐབས་བཀའ་སློབ་སྩལ་སྐབས་
སུ་གསུང༌།

240 ཆུ་སྐྱེས་སྒྲོལ་མའི་བསྐྱུར་དེབ།
༢༧
བཙན་བྱོལ་དུ་འབྱོར་བ།
མུ་མཐུད་ལྷ་སར་འཚོ་སྡོད་བྱེད་རྒྱུ་བློས་འགན་མི་བཟོད་པ་ཆགས་སྟབས།
བྲོས་བྱོལ་ལ་ཡོང་རྒྱུར་བསམ་བློ་བཏང་། ང་ཚོས་1958ཟླ་བརྒྱད་པའམ་དགུ་པའི་
ནང་ཐོན་རྒྱུའི་འཆར་གཞི་སྒྲིག སྐབས་དེར། ང་རང་ལྕང་གསེབ་ཤར་ལ་ཨ་མ་
ལགས་དང་མཉམ་དུ་ཡོད་ཅིང༌། བུ་མོ་དང་མག་པ་གཉིས་ནི་དམག་སྤྱི་ཁང་གི་ཉེ་
འགྲམ་ལ་བཞུགས་ཀྱི་ཡོད།
ཟླ་བ་ཁ་ཤས་རིང་ང་དང་བུ་མོས་བཙན་བྱོལ་ལ་འགྲོ་སྟངས་སྐོར་དུས་ཚོད་
་པོའི་རིང་ལ་གོ་བསྡུར་བྱས། ངས་ལྐུགས་པའི་བསམ་བློ་བཏང་བའི་འཆར་
གཞི་དེ་ཚོ་ནི་ཕྱིར་དྲན་བྱེད་སྐབས་དགོད་ཤོར་བ་ཞིག་རེད། དེ་ཡང་ཐེངས་ཤིག བུ་
མོས་ངེད་གཉིས་ཀའི་སྐྲ་གཞར་ནས་བཙུན་མར་བརྫུས་ཏེ་འགྲོ་རྒྱུ་བྱས་ན་ཞེས་

241རྒྱལ་ཡུམ་ཆེན་མོ།
བཤད་སོང་བར། ངས་དེ་ལྟར་བྱེད་རུང་གི་མ་རེད་ཅེས་བཤད་ནའང༌། བུ་མོས་ནི་
ང་ཚོ་གནས་སྐོར་ལ་འགྲོ་མཁན་ཡིན་ཁུལ་བྱས་ན་ལབ་བྱུང་། གཞན་ཡང༌། ཁོང་
མོས་གདོང་ལ་ནག་པོ་བྱུགས་ནས་ཕྱིན་པ་ཡིན་ན། མི་ཚོས་ངོ་ཤེས་སྲིད་ཀྱི་མ་རེད་
ཅེས་ཀྱང་གྲོས་འདོན་གནང་བྱུང༌། མཐའ་མ་དེར་༸གོང་ས་མཆོག་གིས། དེ་ལྟར་
བྱེད་དགོས་པ་མ་རེད། གཟབ་ནན་གྱིས་འཆར་གཞི་བཀོད་ན་རྒྱ་མིས་འཛིན་བཟུང་
བྱེད་ཐུབ་སྲིད་ཀྱི་མ་རེད་ཅེས་དང་། གཞན་ཡང་ཁོང་གིས་ད་ལྟ་ནི་དུས་ལ་བབས་
མེད་པས་ངང་སྒུག་བྱེད་དགོས་ཞེས་གསུང་བྱུང༌།
སྐབས་དེར་ཀརྨ་པའི་གཅེན་མོས་ང་ལ་ཀརྨ་པ་བྲོས་བྱོལ་ལ་ཕེབས་རྩིས་
ཡོད། དེར་བརྟེན། དེའི་སྐོར་༸གོང་ས་མཆོག་ལ་སྙན་སྒྲོན་ཞུ་རོགས་ཞེས་ལྗགས་
ལན་ཞིག་བསྐུར་གནང་འདུག ཀརྨ་པ་མཆོག་ནི་བཀའ་བརྒྱུད་པའི་བླ་མ་ཆེ་ཤོས་དེ་
རེད། རྒྱ་མིས་ཁོང་ལ་སུན་གཙེར་མང་པོ་བཟོས་པས། ཁོང་གིས་རྒྱུ་དངོས་ཡོད་
ཚད་འབྲུག་ལ་བཏང་ནས་གང་མགྱོགས་བཙན་བྱོལ་ལ་ཕེབས་རྩིས་གནང་འདུག
ཁོང་གི་བཞུགས་གནས་དགོན་པ་ནི་རི་སྒང་ཞིག་ལ་བཞེངས་ཡོད་པ་དེར་རྒྱ་མིས་
མེ་སྒྱོགས་བརྒྱབ་ནས་བཞུགས་བཟོད་མི་བདེ་བ་བཟོས་པ་རེད། ཁོང་གི་གཅེན་
མོས་ང་ལ། ཀརྨ་པའི་ཚབ་ཞུས་ནས་༸གོང་ས་མཆོག་ལ་དགོངས་སྐོར་ཞུ་རོགས་
ཞེས་དང་། གཞན་ད་དུང༌། ང་ཚོ་ཡང་ཁོང་དང་ཀརྨ་པ་ལྷན་རྒྱས་མཉམ་དུ་རྒྱ་གར་
ནང་བཙན་བྱོལ་དུ་ལྷན་བསྐྱོད་བྱས་ན་ལེགས་སྐོར་གསུང་བྱུང༌།

242 ཆུ་སྐྱེས་སྒྲོལ་མའི་བསྐྱུར་དེབ།
ངས་ཁོང་ལ་༸གོང་ས་མཆོག་བོད་ལ་བཞུགས་རིང་ང་ཡང་བོད་དང་ཁ་
འབྲལ་གྱི་མིན་ཚུལ་དང་། གཞན་ཡང་། དུས་ཚོད་གཏན་འཁེལ་མེད་པ་མ་
གཏོགས་ང་ཚོར་ཡང་བཙན་བྱོལ་དུ་འགྲོ་བའི་འཆར་གཞི་ཡོད་སྐོར། ཀརྨ་པ་སྐུ་
འཁོར་བཙན་བྱོལ་དུ་ཕེབས་རྒྱུའི་སྐོར་དེ་༸གོང་ས་མཆོག་ལ་སྙན་སྒྲོན་ཞུ་འཐུས་
ལྗགས་ལན་ཕུལ། དེ་ནས་ཟླ་བ་བཅུ་གཅིག་པའི་ནང་ལ་ྋགོང་ས་མཆོག་གིས་
གནས་ཆུང་ཆོས་སྐྱོང་ལ་བཀའ་འདྲི་གནང༌། གནས་ཆུང་ཆོས་སྐྱོང་གིས་ད་ལྟ་དུས་
ལ་བབས་མེད་སྐོར་ཞུས། མཐའ་མ་དེར་[གནས་ཆུང་ཆོས་སྐྱོང་གིས་]ཟླ་གསུམ་
པའི་ཚེས་བཅུ་དགུའི་”དགོང་དྲོའི་ཆུ་ཚོད་དགུ་པ་ནས་བཅུ་གཅིག་ཡས་མས་ལ་
བཙན་བྱོལ་དུ་ཆིབས་བསྒྱུར་བསྐྱངས་ན་དུས་ཚོད་ཡག་ཤོས་ཡིན་སྐོར་བཀའ་ལུང་
ཕེབས་པ་རེད།
ཟླ་གསུམ་པའི་ཚེས་བཅུ་ཉིན་དེར། ངས་ལྕང་གསེབ་ཤར་ན་བལ་སྐུད་ཀྱི་ལྭ་
བ་བསླ་བ་དང༌། འཚེམ་དྲུབ་རྒྱག་པ། ཚོས་རྒྱག་རྒྱུའི་རིགས་ལ་ལྟ་རྟོག་བཅས་
བྱས་ནས་བསྡད་ཡོད། སྐབས་དེར། གྲོགས་པོ་ཨ་མདོ་བ་ཞིག་ཡོང་ནས་ངས་ཅིའི་
ཕྱིར་ལས་ཀ་དེ་ཚོ་བྱེད་ཀྱི་ཡོད་ཅེས་དང་། ཕྱི་ལོགས་ན་མི་དམངས་གྱེན་ལངས་
བྱེད་ཀྱི་ཡོད་པ་མ་ཤེས་སམ་ཞེས་ལབ་བྱུང༌། དེ་ཡང་༸ གོང་ས་མཆོག་རྒྱ་མིའི་
དམག་སྒར་དུ་གཟིགས་མོར་གདན་ཞུ་གནང་བར་ཞལ་བཞེས་མ་གནང་ཐབས་
99གོང་ས་མཆོག་གི་མཛད་རྣམ་ཁག་དང་སྐབས་དེའི་མི་སྣ་འབྲེལ་ཡོད་ཚོའི་ལོ་རྒྱུས་དེབ་དག་
ཏུ་གསལ་བ་ལྟར་ན། སྤྱི་ཟླ་གསུམ་པའི་ཚེས་བཅུ་བདུན་དགོང་མོར་ཕེབས་པ་གསལ་བ་དང་
འདི་གཉིས་སྤྱི་ཚེས་དང་བོད་ཚེས་ཀྱི་ཁྱད་ཡིན་ནམ་དཔྱད་པར་འཚལ།

243རྒྱལ་ཡུམ་ཆེན་མོ།
མེད་ཆགས་སྟབས། ཁོང་གི་ཆིབས་བསྒྱུར་དེ་བཀག་འགོག་དང་སྲུང་སྐྱོབ་ཆེད་ལྷ་
སའི་མི་དམངས་མང་པོ་འདུ་མཛོམས་ཀྱིས་ནོར་བུ་གླིང་ཁའི་ཕྱོགས་བཞི་ཡོངས་སུ་
བསྐོར་བ་དང༌། དེ་ཡང་གོ་མཚོན་དང་ལག་ཆ་འདྲ་མིན་འཁྱེར་ནས་འཛོམས་
འདུག་ལབ་བྱུང༌། དེ་སྐབས་ང་ཚོའི་ཕྱག་མཛོད་ཀྱིས་ཀྱང་མི་དམངས་གྱེན་ལངས
དེའི་སྐོར་ཤེས་རྟོགས་བྱུང་མེད་སྟབས། ཁོང་གིས་ད་དུང་རྩིས་བཤེར་ཞིག་གནང་
བཞིན་བསྡད་ཡོད།100
གྲོགས་པོ་ཨ་མདོ་བ་དེས་གང་མགྱོགས་ནོར་གླིང་དུ་ཐོན་དགོས་ལབ་བྱུང༌།
ཕྱག་མཛོད་ཀྱིས་གནས་ཚུལ་ཅི་བྱུང་སྐོར་ལ་བཀའ་འདྲི་གནང༌། ཁོང་གིས་སྒོ་དང་
རྒྱལ་སྒོ་ཚང་མ་བརྒྱབ་ན་མ་གཏོགས་མི་དམངས་ལྕང་གསེབ་ཤར་ལ་སླེབས་ཡོང་
ཟེར། ནོར་གླིང་གཡས་གཡོན་དུ་མི་དམངས་ནས་༸གོང་ས་མཆོག་ཆིབས་བསྒྱུར་
གནང་མི་ཆོག་ཅེས་སྐད་འབོད་ཀྱི་ཟིང་འཁྲུག་ཧ་ཅང་ཆེ། གཞན་ཡང་། རྒྱ་མི་དང་
ཁོང་ཚོའི་རླངས་འཁོར་སོགས་ཅི་ཡང་ནོར་གླིང་ཉེ་འཁོར་དུ་འགྲོ་འོང་བྱེད་མ་བཅུག་
པ་དང་། གལ་སྲིད། ཁོང་ཚོ་ཟིང་འཁྲུག་ལངས་སར་ཡོང་ན་རྡོ་དང་དབྱུག་པས་
གཞུ་བ་དང༌། ང་ཚོའི་མག་པས་ཁ་ལོ་བ་ལྷག་པ་དང་རླངས་འཁོར་ཆེད་གཏོང་
100 “ཡང་རྒྱ་མིས་༸གོང་ས་མཆོག་སྐུ་སྲུང་སོགས་མེད་པར་སྐུ་རྐྱང་འཁྲབ་སྟོན་གཟིགས་
འབུལ་ལ་གདན་འདྲེན་ཞུས་པ་དེར་མི་དམངས་ཚོར་བཙན་འཁྲིད་བྱེད་སྲིད་པར་བློ་དོགས་བྱུང་
ཡོད་པ་དང༌། རྒྱ་དམར་གྱི་བྱེད་སྟངས་དེར་ངོ་རྒོལ་དང་༸གོང་ས་མཆོག་ཆིབས་བསྒྱུར་མི་གནང་
བའི་ཞུ་འབོད་ཆེད། མི་དམངས་སྟོང་ཕྲག་སུམ་ཅུ་ལྷག་ནོར་གླིང་ཕོ་བྲང་ཉེ་འགྲམ་དུ་འདུ་
འཛོམས་བྱུང་ཡོད།” ཅེས་དཀྱུས་མཆན་དུ་འདུག་པ་འདིར་གཤམ་མཆན་དུ་བཀོད།

244
ཆུ་སྐྱེས་སྒྲོལ་མའི་བསྐྱུར་དེབ།
གིས་ང་ཚོ་ནོར་གླིང་དུ་བསུ་བར་བཏང་གནང་འདུག སྐབས་དེར། ཁོང་[ཁ་ལོ་བ་
ལྷག་པ]གིས་རྒྱ་ཆས་སྤྲས་ཡོད་སྟབས་མི་དམངས་ཀྱིས་ཉེས་རྡུང་བཏང་ནས་
གསོད་གྲབས་བྱས་འདུག་ཀྱང༌། འཁྲུག་ཟིང་ལངས་ས་དེ་ནས་མི་ཞིག་གིས་ཁོང་ངོ་
ཤེས་ནས་སྐྱབས་ཐུབ་པ་བྱུང་འདུག
ང་ཚོའི་མག་པ་ང་དང་བུ་མོ་གཉིས་ནོར་གླིང་བར་དུ་བསུ་བའི་རོགས་པར་
སླེབས། འགྲོ་ལམ་ཚང་མ་བསྟན་སྲུང་དྭང་བླང་དམག་གིས་རྒྱ་མིའི་བཙན་འཛུལ་
སྲུང་ཆེད་བཀག་ནས་ཡོད་ཅིང༌། ངའི་བུ་མོ་དང་མག་པ་གཉིས་ཀྱང་ངའི་རོགས་སུ་
འགྲོ་བསྐྱོད་ཆོག་མཆན་ཞུ་དགོས་པ་ལས་དེ་མིན་མི་དམངས་འདུ་འཛོམས་དེ་ལས་
ཐར་ས་མེད་པ་ཆགས་འདུག ཁོང་ཚོ་ང་ལེན་དུ་སླེབས་པ་དང་ལམ་སེང་བསྐྱོད་
དགོས་ཟེར་བས་ལྕང་གསེབ་ཤར་དང་ཨ་མ་ལགས་དེ་ལྟར་བཞག་ནས་བསྐྱོད་
དགོས་བྱུང༌།
ཉིན་དེར། རྒྱ་མིས་ངའི་བུ་བསྟན་འཛིན་ཆོས་རྒྱལ་འབྲས་སྤུངས་ནས་སྐད་
བཏང་སྟེ་དམག་སྒར་ནང་གི་མཛད་སྒོ་ཞིག་ལ་མཉམ་ཞུགས་དགོས་པར་བཤད་
འདུག ང་རང་ལ་མཚོན་ནའང་། ལྕང་གསེབ་ཤར་ལ་ཡོད་སྐབས་དེར། མཚོན་ཆ་
ཐོགས་པའི་སྐྱེས་པ་བརྒྱད་དང་བུད་མེད་བཞི་ལེན་དུ་སླེབས་བྱུང༌། ཁོང་ཚོ་ངའི་
གཟིམ་ཤག་ནང་བཙན་གྱིས་འཛུལ་རྩིས་བྱེད་ཀྱི་འདུག་པར། ཕྱག་མཛོད་ལགས་
ནས་ཤུགས་ཆེན་པོས་འབུད་རྒྱག་བཏང་སོང་། ཁོང་གིས་ང་རང་བདེ་པོ་དེ་ཙམ་
མེད་ཚུལ་བརྗོད་པ་སོགས་ལབ་སོང་བས། ཁོང་ཚོ་རླུང་ལངས་ཏེ་ཕྱིར་ལོག་བྱས།

245རྒྱལ་ཡུམ་ཆེན་མོ།
སྐབས་དེར། ང་ནི་བསྟན་འཛིན་ཆོས་རྒྱལ་གྱི་སྐོར་ལ་སེམས་ཁྲལ་ཧ་ཅང་ཆེན་
པོ་བྱུང༌། དེ་ཡང་ང་དང་ྋགོང་ས་མཆོག་གིས་ཁོང་ཚོའི་མཛད་སྒོ་ཁག་ལ་མཉམ་
ཞུགས་བྱས་མེད་པས་བུ་བཀག་ཉར་བྱེད་རྒྱུ་རེད་སྙམ་བྱུང༌། དེར་བརྟེན། ངས་མི་
ཞིག་ཁོ་ཚོའི་ལས་ཁུངས་ནང་མྱུལ་ཞིབ་ཏུ་བཏང་རུང་། དེས་མཐོང་བ་ནི་རྒྱ་མིའི་
ལས་བྱེད་ཅིག་ཁོང་ཁྲོ་ལངས་ནས་ཅོག་ཙེ་རྡུང་རེས་ཀྱིས་སྐད་ཆ་ཤོད་ཀྱི་ཡོད་པ་དེ་
རེད། དེར་སྐུ་དྲག་མང་པོ་ཞིག་འདུག་རུང་ངའི་བུ་མཐོང་སར་མི་འདུག་ཟེར། ཁོང་
ཚོས་ངའི་བུ་རྒྱ་ནག་ཏུ་འཁྲིད་འགྲོ་རྒྱུ་རེད་སྙམ་པའི་སེམས་འཚབ་བྱས་མོད། ཡིན་
ནའང་། ཧང་སངས་དགོས་པ་ཞིག་ལ། ཁོང་མཛད་སྒོར་བསྐྱོད་པའི་ལམ་སྐབས་
ནས་ཁོང་གི་ཕྱག་མཛོད་དང་འཕྲད་ནས་བཀག་འདུག་པར་མ་ཟད། མཚན་མོ་མུན་
རུབ་པ་དང་ཕྱག་མཛོད་ཀྱིས་ངའི་བུ་འབྲས་སྤུངས་ལ་ཕྱིར་བསྐྱལ་འདུག་སྟབས་བློ་
བདེ་པོ་བྱུང༌།
དེ་ལྟར་ང་ཚོ་ཚང་མ་ནོར་གླིང་དུ་བདེ་འཇགས་བྱུང་ཞིང༌། སྐབས་དེར་ནོར་
གླིང་དུ་ཡར་འགྲོ་མར་འོང་བྱེད་མི་ཆོག་ལ། རྒྱ་མི་དང་གྲོས་མོལ་ཡང་མེད། སྲང་
ལམ་དུ་འཁྲུག་རྩོད་ཤོར་ནས་མི་མང་པོ་བསད་འདུག་ཟེར་བ་ཐོས། རྒྱ་མིས་སྤྱན་
བསལ་གླིང་གའི་དགོན་པར་མེ་སྒྱོགས་བརྒྱབ་པ་དང༌། འབྲས་སྤུངས་ཀྱི་གྲྭ་པ་
བདུན་བསད། བསྟན་སྲུང་དྭང་བླངས་དམག་གིས་ཀོ་གྲུ་ཆུང་ཆུང་ཚང་མ་བདག་
བཟུང་བྱས་ཏེ་ང་ཚོའི་འགྲོ་ལམ་སྟབས་བདེ་ཆགས། ཁོང་ཚོས་གྲ་སྒྲིག་དེ་འདྲ་ཞིག་

246
ཆུ་སྐྱེས་སྒྲོལ་མའི་བསྒྱུར་དེབ།
བྱས་མེད་ན་འགྲོ་ལམ་ཚང་མ་རྒྱ་མིས་བཀག་ཟིན་པས་ང་ཚོ་བྲོས་བྱོལ་བྱེད་ཐུབ་
མེད།
ང་ཚོའི་ལས་ཀ་བྱེད་མཁན་ཚོས་ཉིན་ལྟར་ཞོགས་པར་ལྕང་གསེབ་ཤར་ནས་
[ནོར་བུ་གླིང་ཁར]འོ་མ་དང་བག་ལེབ་སོགས་བཟའ་བཏུང་རིགས་སྐྱེལ། སྐབས
དེར། མི་དམངས་ཀྱིས་ནོར་གླིང་གི་མཐའ་བསྐོར་ནས་སྲུང་སྐྱོབ་བྱེད་བཞིན་ཡོད་
སྟབས། མང་ཚོགས་ནས་ང་ཚོའི་ལས་ཀ་བྱེད་མཁན་ཚང་མར་ལྟོ་ཕད་སེར་པོ་རེ་
གནང་བ་འཁྱེར་དགོས་པ་ལས། དེ་མིན་ནང་ལ་འཛུལ་བཅུག་གི་མེད། ངས་ལྕང་
གསེབ་ཤར་གྱི་ཁང་པ་ཚང་མར་སྒོ་ལྕག་བརྒྱབ་ནས་ལྡེ་མིག་དར་གོས་ཤིག་ཏུ་
དྲིལ། དེ་དང་མཉམ་དུ་ཡི་གེ་ཞིག་བཅས་ཕྱག་མཛོད་ཀྱི་ལག་པར་བཞག ཡི་གེ་
དེས་ང་ཚོ་ལྷ་ས་ནས་ཐོན་རྗེས་ཁོང་གི་སྲོག་བསྐྱབས་ཡོད་སྲིད། དེ་ཡང་ཁོང་གིས་
ང་ཚོའི་སྐོར་མི་ཤེས་པ་དེར་རྒྱ་མིས་ཡིད་མ་ཆེས་པར་འདྲི་རྩད་བྱེད་ངེས་པ་རེད།
ཡང་ན། ངའི་ཡི་གེ་དེ་ཉར་སྲུང་བྱས་པར་བརྟེན་ནས་ཁོང་ལ་ཉེས་རྡུང་དྲག་པོ་
བཏང་ཡོད་པའང་སྲིད། ངས་ཁོང་ལ་ལྡེ་མིག་སོགས་བཞག་ནས་ཁང་པར་དོ་དམ་
བྱེད་རྒྱུ་མངགས་པས་མ་ཚད། ང་རང་འགྲོ་རྒྱུ་ཡིན་ནའང་གང་དུ་འགྲོ་རྒྱུ་ཡིན་མིན་
ངེས་པ་མེད་སྐོར་སོགས་བྲིས་ནས་བཞག་པ་ཡིན།
ཨ་མ་ལགས་ལ་དེ་སྐོར་ཞུས་མེད་པ་དེར་ང་རང་སེམས་ངལ་ཧ་ཅང་ཆེ་
ནའང༌། ཁོང་དགུང་ལོ་བརྒྱད་ཅུ་གྱ་བདུན་ལ་ཕེབས་ཡོད་པས་རྟ་ལ་ཞོན་ནས་
འགྲུལ་བཞུད་གནང་མི་ཐུབ་པ་ངས་ཤེས། སྐབས་དེར། ང་ཚོ་ནོར་གླིང་དུ་བསྡད་

247རྒྱལ་ཡུམ་ཆེན་མོ།
ཡོད་པ་དང་ཨ་མ་ལགས་ལྕང་གསེབ་ཤར་དུ་བཞུགས་ཡོད། ཁོང་གིས་རྒྱ་མིར་མི་
དགའ་བའི་རྣམ་འགྱུར་སྟོན་པ་དང་ཁ་རྡུང་གཏོང་གི་རེད། དེ་ནི་ཁོང་དང་ཁྱོ་ག
གཉིས་ཀྱིས་དཀའ་སྡུག་གིས་བསྐྲུན་པའི་[ཨ་མདོར་ཡོད་པའི་]ས་ཁང་ས་གཞིས་
དག་རྒྱ་མིས་ཧམ་འཕྲོག་བྱས་པ་དེ་དྲང་བདེན་མིན་པར་དགོངས་པས་རེད།
ཞབས་ཞུ་བ་ཚོས་དོགས་པ་ཟོས་ཡོང་སྙམ་ནས་ལྕང་གསེབ་ཤར་དུ་གྱོན་
གོས་ལེན་དུའང་འགྲོ་མ་ཐུབ་པར། ལམ་བར་ནས་གྱོན་ཆེད་སྟོད་གོས་སྤུ་ཡོད་པ་དེ་
ལེན་པར་བུ་མོ་ལོ་ཆུང་ཞིག་མངགས་ཀྱང༌། ནོར་གླིང་གཞུང་སྒོ་ལས་ཁོ་མོ་ཕྱིར་
བསྐྱོད་དགོས་དོན་སོགས་འདྲི་རྩད་མང་པོ་བྱས་ནས་ཕྱིར་སློག་བཏང་འདུག ང་ཚོ་
མ་ཐོན་གོང་གི་ཉིན་གཉིས་སྔོན་ལ། ང་ཚོའི་ཞོན་རྟ་དང་། ར་མ་སྒང་ལ་ལུད་ལེན་དུ་
བཏང་བའི་དྲེལ་དང་བཅས་མཛོད་གཉེར་ལགས་མཉམ་དུ་ཕེབས།
སྡེ་ཁག་དང་པོ་དེ་ནོར་བུ་གླིང་ཁ་ནས་ཚེས་བཅུ་དགུ་ཉིན་༢༠ ཐོན་པ་དང༌།
སྐབས་དེར། ང་དང་བུ་མོ་གཉིས་ནས་དམག་ཆས་གྱོན་པ་དང་། ངས་ནི་བུ་མོའི་
མག་པའི་སྟོད་གོས་སྤུ་ཡོད་ཅིག་གཡར་ནས་གྱོན་པས་སྐྱེས་པ་ཞིག་དང་འདྲ། དེ་
བཞིན་ང་ཚོས་སྐྱེས་པའི་ལྷམ་ཡུ་རིང་དེ་འདྲ་གྱོན་ཡོད་པ་དེར་འདམ་བག་བྱུག་ནས
རྙིང་པའི་བཟོ་ལྟ་ཐོན་པར་བྱས། ཐ་ན་ངའི་ཞྭ་མོ་ཡང་ཞབས་ཞུ་བའི་ས་ནས་གཡར་
ནས་གྱོན་དགོས་བྱུང་། ངའི་དཔུང་པར་རྩེད་ཆས་ཀྱི་མེ་མདའ་ཞིག་འཁུར་ཡོད་
101ཚེས་བཅུ་དགུ་ཞེས་འདུག་པ་བོད་ཚེས་ཡིན་མིན་བརྟག ཕྱི་ཚེས་ཡིན་ན་ཡོངས་གྲགས་ཀྱི་
ཟླ་ཚེས་དང་མི་མཐུན་པས་འགོད་ནོར་དུ་སྣང་།

248
ཆུ་སྐྱེས་སྒྲོལ་མའི་བསྒྱུར་དེབ།
པས་ཉིན་མོ་ཡིན་ན་ཁྱད་མཚར་པོ་ཞིག་ཡོད་རུང༌། མཚན་མོར་སུས་ཀྱང་དོ་སྣང་
སྤྲོད་མི་ཐུབ། ངའི་བུ་མོས་ཀྱང་ཕོ་ཆས་སྤྲས་པ་དང༌། བུས་དམག་མིའི་ཆས་གོས་
གྱོན། ཚེས་བཅོ་བརྒྱད་ཀྱི་དགོང་མོའི་མཚན་གང་རིང་ཁོང་ལ་ལམ་བར་ནས་གྱོན་
རྒྱུའི་སྤུ་ཡོད་སྟོད་གོས་ཤིག་བཙེམ་ནས་བསྡད་པ་ཡིན།
ཆུ་ཚོད་བརྒྱད་དང་སྐར་མ་བཞི་བཅུ་ཞེ་ལྔར་ང་ཚོ་གཞུང་སྒོའི་ཟུར་ནས་ཐོན།
སྐབས་དེར་༸གོང་ས་མཆོག་ཀྱང་དམག་ཆས་བཞེས་ནས་ཡོངས་འཛིན་རྣམ་པ་
གཉིས་དང༌། དེ་བཞིན་བཀའ་ཤག་རྣམ་པ་བཅས་སྐར་མ་བཅོ་ལྔ་ཙམ་གྱི་རྗེས་ལ་
ཕེབས། [༸གོང་ས་མཆོག་ངའི་]བུ་མོའི་མག་པའི་སྐུ་སྲུང་ཡིན་མདོག་གིས་མཇུག་
དེར་ཕེབས། དུས་དེར་རྒྱ་དམག་གིས་མཐའ་བསྐོར་ནས་ཡོད་རུང༌། བླ་མ་དཀོན་
མཆོག་གི་ཐུགས་རྗེས་གཟིགས་ནས། མུན་པ་སྟུག་པོ་རུབ་ཡོད་རྐྱེན་ང་ཚོ་ཐོན་པ་
སུས་ཀྱང་ཤེས་རྟོགས་བྱུང་མ་སོང༌། དེ་ཡང་བླ་མ་དཀོན་མཆོག་གིས་ཁོང་ཚོའི་
དབང་པོ་ཚང་མའི་སྒོ་བསྡམ་ནས་ང་ཚོར་བདེན་པའི་མགོན་སྐྱབས་གནང་བ་དང་
གཉིས་སུ་མེད། གཞན་ཡང༌། ང་ཚོ་རྒྱ་མིའི་དམག་སྒར་བརྒྱུད་ནས་འགྲོ་དུས་ཁོང་
ཚོ་ད་དུང་ལས་ཁུངས་ནང་གློག་སྒྲོན་ཁྲ་ལམ་མེར་ཚོགས་འདུ་འཚོགས་བཞིན་
འདུག
ང་ཚོ་ཀོ་གྲུར་བསྡད་ནས་ལྷ་སའི་གཙང་ཆུར་བརྒལ་མཚམས་ཕར་ཕྱོགས་
དེར་༸གོང་ས་མཆོག་སོགས་ལ་ཕེབས་སྒུག་ཞུས་ནས་བསྡད། ང་ཚོར་མི་རྟ་སྟོང་
ཕྲག་གཅིག་ཙམ་ཡོད་པས་རྟས་རྡོ་ཧྲུག་སྒང་ལ་ཕྱིན་པའི་སྒྲ་ནི་འབྲུག་སྒྲ་ལྡིང་བ་

རྒྱལ་ཡུམ་ཆེན་མོ། 249
དང་འདྲ། ངས་བླ་མ་དཀོན་མཆོག་ལ་གསོལ་བ་སྨོན་ལམ་འདེབས་བཞིན་ཁོང་
ཚོའི་སྐད་ཅོར་ཆུང་དུ་གཏོང་དགོས་པའི་སྐྱབས་འཇུག་ཀྱང་ཞུས། བླ་མ་དཀོན
མཆོག་གིས་ཀྱང་དེ་ལྟར་གཟིགས་པ་གནང་ནས་མི་རྟའི་གོམ་སྒྲ་དང་རྨིག་སྒྲ་ཅི་
ཙམ་ཆེ་ནའང་རྒྱ་མིས་ཤེས་རྟོགས་བྱུང་མེད།
གཙང་པོ་བརྒལ་རྗེས་ལམ་བར་ནས་རྟའི་རྨིག་སྒྲ་དེ་རྒྱ་མིས་གོ་མི་ཡོང་ངམ་
སྙམ་ནས་ཞེད་སྣང་སྐྱེས་བྱུང་ཡང༌། ང་ཚོ་ཐོན་ནས་ཉིན་གསུམ་གྱི་རྗེས་ཏེ། ཚེས་ཉི་
ཤུ་རྩ་གཉིས་བར་རྒྱ་མིས་ཤེས་རྟོགས་བྱུང་མི་འདུག དེ་ཉིན་རྒྱ་མིས་ནོར་བུ་གླིང་
ཁར་མེ་སྒྱོགས་བརྒྱབ་ནས་བཙན་འཛུལ་གྱིས་སྔོག་བཤེར་བྱས་རྗེས་༸ གོང་ས་
མཆོག་བཞུགས་མེད་པ་ཤེས་ཏེ། ཁོང་ཚོས་སྤྱན་གསལ་གླིང་ག་དང་སྐྱོར་མོ་ལུང༌།
དེ་བཞིན་འབྲས་སྤུངས་སོགས་ལའང་བསྔོག་བཤེར་བྱས་འདུག
ང་ཚོའི་ལས་ཀ་བྱེད་མཁན་ཞིག་བྲོས་བྱོལ་དུ་འབྱོར་སོང་བ་ཁོང་གིས་བརྗོད་
གསལ་ལྟར་ན། ང་ཚོ་ཐོན་རྗེས་ལྷ་ས་ནི་ཁྲག་གི་རྒྱ་མཚོ་འཁྱིལ་བ་དང༌། རོ་ཡི་རི་
བོ་བརྩིག་པའི་དམྱལ་ཁམས་ཤིག་དང་འདྲ་པོ་ཆགས་ཏེ་། མི་རོའི་སྒང་ལ་གོམ་པ་
སྤོས་ནས་ཡར་མར་འགྲོ་བསྐྱོད་བྱེད་དགོས་པ་དང་། ལྷ་ས་ནས་ལེ་དབར་འགའི
སར་མེ་མདའི་མདེའུ་སྟོང་ཕྲག་མང་པོ་ཟགས་འདུག་པ་མཐོང་བྱུང་ཟེར། བཀའ་
ཤག་གིས་དངོས་པོ་ཅི་ཡང་འཁྱེར་མ་ཡོང་ཞེས་བཀའ་ཕེབས་པ་ལྟར། ང་ཚོས་
ལམ་རྒྱགས་ཤིག་ཀྱང་འཁྱེར་ཡོང་མེད། བྲོས་བྱོལ་བ་གཞན་ཚོས་རྒྱུ་དངོས་མང་
པོ་མཉམ་འཁྱེར་བྱས་ཡོད་པ་དང་། ལམ་རྒྱགས་ཀྱང་འཁྱེར་འདུག ངས་དངོས་པོ་

250 ཆུ་སྐྱེས་སྒྲོལ་མའི་བསྒྱུར་དེབ།
གཅིག་རང་འཁྱེར་ཡོད་པ་ནི་བལ་གྱི་མལ་གཟན་དང་རྩམ་པ་ཉུང་ཙམ་ཞིག་ཡིན།
མལ་ཆས་དེས་ལམ་བར་གྱི་གྲང་ངར་མྱོང་མ་དགོས་པ་བྱུང་།
ང་ཚོ་ནམ་ཕྱེད་ལ་གཙང་པོ་བརྒལ་ནས་ཕྱི་ཉིན་སྔ་དྲོའི་ཆུ་ཚོད་དགུ་པ་བར་
མཚམས་མ་བཞག་པར་མགྱོགས་འགྲོས་ཀྱིས་ཐོན་བསྐྱོད་བྱས། ངས་ཕོ་ཆས་
སྤྲས་ཡོད་པས་ཁ་དཀྲིས་དང་མིག་ཤེལ་མེད་པ་དེས་འཁྱག་ཤི་ཐེབས་གྲབས་བྱས་
བྱུང་། ང་ཚོ་ལྕེ་བདེ་ཞོལ་ལ་སླེབས་དུས་ང་རང་ནི་ལུས་པོ་འཁྱག་པ་དང་། ངལ་
དུབ་བྱུང་བ་བཅས་ཀྱིས་རྐང་པ་ཧྲེངས་ནས་ཡར་ལ་ལངས་མི་ཐུབ་པ་ཆགས།
གཞན་ཡང༌། རླུང་འཚུབ་ཧ་ཅང་ཆེ་བས་ངོ་གདོང་ཐལ་བས་ཁེངས་བྱུང་བ་དེ་བདུན་
ཕྲག་གཅིག་ཙམ་གྱི་རྗེས་ལ་གཞི་ནས་བཀྲུ་རྒྱུ་ཙམ་བྱུང་། དེ་ལྟར་གྲང་རླུང་འགོག་
བྱེད་ཁ་དཀྲིས་སོགས་ཅི་ཡང་མེད་རྐྱེན་ངོ་གདོང་གི་པགས་པ་བཀོག་འོང་གི་འདུག
ལམ་བར་དུ་ཞབས་ཞུ་བ་དང་ཞིང་པ་ཚོས་བོད་ཀྱི་ལས་དབང་སྡུག་པོར་མིག་
ཆུ་གཏོང་བཞིན་སོ་སོར་གང་ཡོད་ཀྱི་བཟའ་བཏུང་རིགས་འཁྱེར་ཡོང་ནས་ང་ཚོར་
ཧ་ཅང་གིས་རོགས་རམ་གནང་། ཐ་ན་ལྷམ་དང་སྟོད་གོས་ཀྱང་སྐྱེལ་དུ་ཡོང་བ་
སོགས་དངོས་ནས་སེམས་འགུལ་ཐེབས་དགོས་པ་ཞིག་འདུག དེ་ལྟར་ང་ཚོ་སྡེ་
ཁག་དང་པོ་དེ་སྔོན་དུ་བསྐྱོད་པ་དང་། དེ་རྗེས་ཚོ་ཁག་གཉིས་པས་རྗེས་ཟིན་རྗེས་
སླར་ཡང་སྡེ་ཁག་དང་པོ་སྔོན་ལ་བསྐྱོད་པ་བཅས་སྡེ་ཁག་གཉིས་སུ་བྱས་ནས་
འགྲུལ་བཞུད་བྱས།

251རྒྱལ་ཡུམ་ཆེན་མོ།
ང་ཚོར་སྲུང་སྐྱོབ་བྱེད་མཁན་བསྟན་སྲུང་དྭང་བླངས་དམག་མི་ཉིས་བརྒྱ་ཙམ་
མཉམ་དུ་ཡོད་ལ། ཁོང་ཚོའི་རོགས་སྐྱོར་མེད་ན། ང་ཚོ་ལམ་ནོར་མང་པོ་ཐེབས་
སྲིད། དེ་ཡང་ཐེངས་གཅིག་ལམ་འཛོལ་ཐེབས་ནས་བསྐྱར་ལོག་བྱེད་དགོས་
ཆགས་ཏེ་གནད་འགག་སྐབས་ཀྱི་དུས་ཚོད་མང་པོ་ཆུད་ཟོས་ཕྱིན། ཐེངས་ཤིག་ལ།
ང་ཚོས་རྟ་མང་པོ་ཞིག་རྒྱང་རིང་ནས་ཚུར་ཡོང་བ་རྒྱ་མི་རེད་སྙམ་སྟེ་ཞེད་སྣང་བྱུང་
ཡང་བསྟན་སྲུང་དམག་སྡེའི་དམག་མི་རེད་འདུག་པས་སེམས་ལྷོད་ལ་བབས།
ཁོང་ཚོར་༸གོང་ས་མཆོག་གང་མགྱོགས་ཆིབས་བསྒྱུར་བསྐྱང་གྲབས་ཡོད། ང་ཚོ་
ཉིན་གཅིག་གི་སྔོན་ལ་འགྲུལ་བཞུད་བྱས་ནས་ཡོང་སྐོར་འགྲེལ་བརྗོད་བྱས་པ་ཡིན།
ཁ་བ་བབས་པའི་ཉིན་ཞིག་གི་ཞོགས་པའི་ཆུ་ཚོད་བཅུ་པ་ཙམ་ལ་གནམ་གྲུ་
ཞིག་ང་ཚོའི་མགོ་ཐོག་ནས་འཕུར་བསྐྱོད་བྱས། དེ་ནི་ང་ཚོ་འཕྱོངས་རྒྱས་རྫོང་དུ་
སླེབས་དུས་རེད། གནམ་གྲུའི་སྐད་སྒྲ་ཐོས་པ་དང་དངངས་སྐྲག་ཆེན་པོ་ལངས་
ནས་ཚང་མ་རྟ་ལས་བབས་ཏེ་སར་ཉལ། སྐབས་དེར་བུ་མོས་ང་ལ་རྟའི་བྲང་ཁོག་
འོག་ལ་ཉལ་རོགས་ཞེས་སྐད་བརྒྱབ་བྱུང༌། རྗེས་ལ་གོ་ཐོས་བྱུང་གསལ་བྱས་ན།
གནམ་གྲུ་དེ་ནི་རྒྱ་གར་གཞུང་གིས་ང་ཚོར་ལྟ་རྟོག་ཆེད་བཏང་བ་རེད་ཟེར།
༸གོང་ས་མཆོག་ལ་མཇལ་ཁ་ཞུ་མཁན་མང་དྲགས་ནས་དུས་འགྱངས་བྱུང༌།
གཞན་ཡང་། ༸གོང་ས་མཆོག་ཆིབས་བསྒྱུར་བསྐྱངས་མ་ཐག་བོད་མི་མང་པོ་ཞིག་
ཀྱང་རྒྱ་གར་དུ་བཙན་བྱོལ་ལ་ཐོན། ང་ཚོ་མཚན་མོར་འགྲུལ་བཞུད་བྱས་རྐྱེན་མི་
མང་ཆེ་བས་ང་ཚོའི་སྐོར་ཤེས་རྟོགས་བྱུང་མེད། ང་ཚོ་སྲད་མདའ་ལ་སླེབས་དུས་ང་

252 ཆུ་སྐྱེས་སྒྲོལ་མའི་བསྒྱུར་དེབ།
རང་འཁྱག་དྲགས་ནས་ཡར་ལ་ལངས་མི་ཐུབ་པ་ལྟ་བུ་ཞིག་ཏུ་གྱུར། དེ་གའི་ཡུལ་
མི་ཚོས་ཁོང་ཚོའི་ནང་དུ་མགྲོན་བསུ་གནང་སོང་ཡང་འགྲོ་རྒྱུ་བྱུང་མ་·སོང༌།
ང་ཚོ་ར་མ་སྒང་དང་སྲད་མདའ་བརྒྱུད་ནས་ལྕེ་བདེ་ཞོལ་ལ་འབྱོར། ས་
གནས་འདིའི་བུད་མེད་རྣམས་ནི་སྣམ་བུ་འཐག་ལས་ལ་ཧ་ཅང་མཁས་པར་བཤད།
སྐབས་དེར། ངས་ད་དུང་ཡང་ཕོ་ཆས་སྤྲས་བསྡད་ཡོད་པ་༸གོང་ས་མཆོག་གིས་
ང་རང་གཟིགས་མ་ཐག་བཞད་མོ་བཞད། ༸གོང་ས་མཆོག་གིས་ང་རང་ལ་དཀའ་
སྡུག་བྱུང་སོང་དགོངས་ནས་ཐུགས་ཁྲལ་གནང་རུང༌། [འགྲུལ་བཞུད]འདི་ནི་ང་ཚོ་
དཀའ་སྡུག་ལས་གཡོལ་བའི་ཐབས་བྱུས་ཡག་ཤོས་དེ་རེད། ང་ཚོར་སྡོད་གནས་
ངེས་གཏན་ཞིག་མེད་པས་མཚན་མོ་དེར་ས་གནས་དེའི་ཕག་ཚང་ཞིག་གི་སྟེང་ཁང་
དུ་ཉལ། ངས་ཉིན་ལྟར་ཕྱི་ཉིན་གྱི་འགྲུལ་བཞུད་ཆེད་དུ་བག་ལེབ་བཟོ་ཡི་ཡོད་ལ།
ང་ཚོས་རྩམ་པ་དང་ཐུག་པར་བརྟེན་ནས་ཡོང་།
དེ་ལྟར་ལྕེ་བདེ་ཞོལ་གྲོལ་རྗེས་རྒྱ་མི་དང་ཁ་ཐག་རིང་བས་སེམས་ལྷོད་འལ་
བབས། བསྟན་སྲུང་དྭང་བླངས་དམག་མི་རྣམས་སྔོན་ལ་ཕྱིན་ནས་རྒྱ་མི་རྗེས་ལ་
ཡོང་ན་གསོད་པ་དང་བཅས་ལམ་བར་ཉེན་ཁ་ཡོད་མེད་ལ་བརྟག་པ་རེད། ཡར་
འབྲོག་ཁྲ་ལ་ཞེས་པའི་གནས་དེའི་ལྷ་པ་མང་པོར་ལྷ་ཕེབས་ནས་རྒྱ་གར་དུ་བསྐྱོད་
པའི་ལམ་བར་དུ་ཉེན་ཁ་མེད་པའི་ལུང་བསྟན་ཡང་གནང་སོང་།

རྒྱལ་ཡུམ་ཆེན་མོ། 253
༢༨
རྒྱ་གར་ནང་གནས་སྡོད།
རྒྱ་གར་གྱི་ས་མཚམས་མོན་རྟ་དབང་དུ་རྒྱ་གར་གྱི་གཞུང་ཞབས་པ་ཚོས་སྣེ་
ལེན་གཟབ་རྒྱས་གནང་ཞིང་། སྐབས་དེར། ངའི་བུ་རྒྱ་ལོ་དོན་གྲུབ་ལགས་བསྟན་
སྲུང་དྭང་བླངས་དམག་དང་འབྲེལ་ལམ་ཡོད་ལ། ཁོང་གིས་མ་གཏོགས་སུས་ཀྱང་
ང་ཚོ་བྲོས་བྱོལ་དུ་ཡོང་གི་ཡོད་པ་ཤེས་མཁན་མེད། རྟ་དབང་གི་རྒྱ་གར་ལས་བྱེད་
པ་ཚོས་རྒྱ་སྐད་ཏོག་ཙམ་རྒྱག་ཤེས་པས་ངས་བཟོས་པའི་བག་ལེབ་སྤྲད་པ་ཞིམ་པོ་
འདུག་ཅེས་ཡང་ཡང་ཤོད་ཀྱི་འདུག ང་ཚོ་རྟ་དབང་ལ་ཉིན་གསུམ་བསྡད་རྗེས་
འབུམ་སྡེ་ལ་རུ་འབྱོར། དེ་ནས་ཏི་ཛུ་པུར་ལ་ཐོན་པས་ནོར་བུ་[ལྟག་མཚེར་རིན་པོ་
ཆེ་ཐུབ་བསྟན་འཇིགས་མེད་ནོར་བུ]དང༌། རྒྱ་ལོ་དོན་གྲུབ། དེ་བཞིན་དེའི་སྐབས་
ཀྱི་རྒྱ་གར་སྲིད་འཛིན་ནེ་ཧ་རུ་དང་བཅས་གཞུང་གི་ལས་བྱེད་པ་ཚོ་དང་མཇལ་
འཕྲད་བྱུང་བར་མ་ཟད། གོང་ས་མཆོག་གིས་དེ་རུ་གསུང་ཆོས་ཀྱང་གནང་བ་རེད།

254
ཆུ་སྐྱེས་སྒྲོལ་མའི་བསྐྱུར་དེབ།
དེ་ནས་ཤི་ལི་གུ་རི་ལ་ཕྱིན་པར་དེ་ཁུལ་སྡོད་མཁན་བོད་མི་མང་པོས་བསུ་མ་གནང་
སོང༌། སྐབས་དེར་ངའི་བུ་མོ་དང་ཚ་བོ་ཚ་མོ་སོགས་དང་འཕྲད། མིག་ཆུ་ཤོར་བ་
ལས་སྐད་ཆ་ཚིག་གཅིག་ཀྱང་བཤད་མི་ཐུབ་པ་ཞིག་ཆགས་བྱུང༌།
མ་སུ་རི་ལ་སླེབས་རྗེས། རྒྱ་གར་གཞུང་གིས་བདེ་སྲུང་ཆེད་དུ་སྐུ་སྲུང་མི་སྣ་
དང་དམག་མི་མངགས་པ་བཅས་སྣེ་ལེན་གཟབ་རྒྱས་གནང་བས་སྲོག་ཉེན་ལས་
ཡོངས་སུ་ཐར། རྒྱ་གར་གཞུང་གིས་དགོས་མཁོ་གང་ཡོད་གནང་བ་སོགས་ཀྱི་དྲིན་
ཆེན་པོས་བསྐྱངས། རྒྱ་མི་དང་རྒྱང་གྲགས་མང་པོས་རིང་དུ་ཆོད་པས་འདས་པའི་
ལོ་ཤས་རིང་ལྷ་སར་ཡོད་སྐབས་ལྟར་རང་ཉིད་ལ་དཀའ་ངལ་སྤྲོད་མཁན་མེད་པར་
ཞི་བདེར་ལོངས་སུ་སྤྱོད་པའི་སྐལ་བ་དང་ལྡན་པར་གྱུར། ང་ཚོ་ལྡུམ་རྭ་ཆེན་པོའི་
ནང་སྤྲོ་འཆམ་ལ་ཕྱིན་ཅིང་གློག་བརྙན་ལ་བལྟས་པ་དང་། སྐབས་དེར་ཟ་ཁང་ནང་
འཚིག་ཇ་འཐུང་རྒྱུ་ནི་ང་རང་དགའ་མོས་ཆེ་ཤོས་དང༌། དེ་ནི་ལྷ་ས་ནས་འཐུང་མྱོང་
མེད། འོན་ཀྱང་། མིས་འདྲུད་འཕྲུལ་འཁོར་ནི་མིས་འདྲུད་དགོས་པས་ང་རང་དེར་
བསྡད་ནས་འགྲོ་རྒྱུར་དགའ་པོ་མེད། ས་གནས་དེར་སྡོད་མཁན་བོད་པ་མང་། ང་
ཚོ་དེར་ལོ་གཅིག་ཙམ་རིང་བསྡད།202 དུས་སྐབས་དེར། ྋགོང་ས་མཆོག་གིས་
102 “ངོས་རང་སྦིར་ལ་ཧའོ་སིར་སྡོད་སྐབས་དེ་ནི་སྲོལ་རྒྱུན་གྱི་བྱེད་སྒོ་ཁག་ཧ་ལམ་སྤེལ་ཡུལ་
མེད་པའི་གནས་སྟངས་ཤིག་ཆགས་ཡོད། ཁང་པ་དེ་ནི་དམིགས་བསལ་གྱི་བརྗིད་ཉམས་ཅན་
དང་ཁང་ཁོངས་རྒྱ་ཆེན་པོ་མིན་པ་དང་། ནང་མི་མང་པོ་ལྷན་དུ་སྡོད་དགོས་པས་གུ་དོག་པོ་ཡོད།
ངོས་ཀྱི་ཨ་མ་ལགས་དང༌། ཡབ་གཞིས་ཀྱི་ནང་མི་རྣམས་དེའི་ནང་སྡོད་ཀྱི་ཡོད། གཞུང་ཞབས་
གཞན་རྣམས་འདབས་འབྲེལ་གྱི་ཁང་པའི་ནང་སྡོད་ཀྱི་ཡོད། དུས་སྐབས་དེ་ནི་ངོས་རང་གི་མི་

255རྒྱལ་ཡུམ་ཆེན་མོ།
གསར་འགོད་ཚོགས་འདུ་བསྐངས་ནས་མི་དམངས་ཚོར་བོད་ཀྱི་གནས་སྟངས་
འགྲེལ་བརྗོད་གནང༌།
ང་ཚོ་རྡ་རམ་ས་ལར་གནས་སྤོས2༠་ནས་སཝ་ཨ་ཤི་རམ་(Swargar
shram)ཟེར་བའི་ཁང་པ་ཐིགས་པ་མང་པོ་རྒྱག་ས་དེར་བསྡད། ང་རང་རྒྱ་ནག་ཏུ་
ཡོད་དུས་གློག་པར་ཞིག་བརྒྱབ་པའི་སྐབས་དེར་ཤེས་གསལ་ལ་མིད་པའི་ནང་ཤ
རྡོག་ཅིག་སྐྱེས་ཡོད་པར་བཤད། མ་ཟད་དེ་གཤག་བཅོས་བྱེད་དགོས་པར་བཤད་
བྱུང་རུང༌། ང་རང་ལོ་ན་མཐོ་བས་ཁོང་ཚོས་གཤག་བཅོས་བྱས་མ་སོང་། གཞན་
མིད་པའི་ནང་མི་བདེ་བ་གང་ཡང་མེད་པས་ང་རང་དེ་ཙམ་ཡིད་ཆེས་མ་བྱུང་། ང་
ལྷ་སར་ཕྱིར་ལོག་ནས་རྒྱ་མིའི་སར་དགོང་ཟས་ཤིག་ལ་སོང་བ་དེ་སྐབས་གློ་བུར་
དུ་མིད་པ་མི་བདེ་བ་ཞིག་ཆགས། དུས་དེ་ནས་བཟུང་མིད་པར་དཀའ་ངལ་འཕར་
མ་ཞིག་འཕྲད། དེ་བཞིན་མ་སུ་རིར་སྡོད་རྒྱུན་རིང་དེར་བཟའ་བཏུང་བྱེད་པར་དཀའ་
ཚེའི་ནང་ཨ་མ་ལགས་དང་ལྷན་དུ་སྡོད་རྒྱུན་རིང་ཤོས་དེ་ཡིན་སྟབས་ཧ་ཅང་དགའ་པོ་ཡོང་གི་
ཡོད།” ༸གོང་ས་མཆོག་གི་རང་རྣམ་<<བཙན་བྱོ་གྱི་རང་དབང་>> A Cornelia &
Michael Bessie Book ཡིས་དཔར་སྐྲུན། ཕྱི་ལོ་1990ཤོག་ངོས་152 ན་གསལ་བ་བོད་
བསྒྱུར་བྱས། 102ཕྱི་ལོ་1959 ཟླ་4 ཚེས་21ཉིན་མ་སུ་རིར་ཆིབས་བསྒྱུར་གྱིས་དེར་
བཞུགས་སྒར་གནང་ཞིང༌། ཕྱི་ལོ་1960 ཟླ་4 ཚེས་29ཉིན་མ་སུ་རུ་ནས་ཐོན་ཏེ་རྡ་རམ་ས
ལར་སྤོས་གནང༌། རྡ་རམ་ས་ལ་ཞེས་པ་ནི་རྒྱ་གར་སྐད་དེ། བོད་སྐད་དུ་བྱས་ན། ཆོས་ཀྱི་མགྲོན་
ས་ཞེས་པའི་དོན་ཡིན།

256
ཆུ་སྐྱེས་སྒྲོལ་མའི་བསྒྱུར་དེབ།
ངལ་ཆེན་པོ་འཕྲད། རྡ་རམ་ས་ལར་གནས་སྤོས་བྱས་རྗེས་ངའི་མིད་པའི་དཀའ་
ངལ་དེ་ཇེ་སྡུག་ཏུ་སོང༌།
མཐའ་མ་དེར། ༸གོང་ས་མཆོག་གིས་ཕྱི་རྒྱལ་དུ་སྨན་གཏུགས་ལ་འགྲོ་
དགོས་པའི་བཀའ་སློབ་གནང་རུང༌། གཤགས་བཅོས་བྱས་ན་ཤི་ཡི་རེད་བསམ་སྟེ་
འགྲོ་འདོད་མ་བྱུང་། ངའི་བུ་ནོར་བུའི་རོགས་རམ་ལ་བརྟེན་ནས་ངེད་གཉིས་ཀ་ལི་
ཀ་ཏར་སྨན་གཏུགས་བྱེད་པར་ཕྱིན། རྒྱ་ནག་ནས་སྨན་པས་བཤད་པ་བཞིན་ནད་
གཞི་དེ་ངོས་ཟིན་པ་དང་། དེ་ནས་ཀྱང་གཤག་བཅོས་བྱེད་དགོས་པར་ཤོད་ཀྱི་
འདུག གཞན་དབྱིན་ཇིའི་སྨན་པ་ཞིག་གིས་ང་རང་དབྱིན་ཡུལ་དུ་ཕྱིན་ན་ཁོང་གིས་
གཤག་བཅོས་གནང་ཐུབ་ཟེར། དེ་ཡང་ཁོང་གིས་ངའི་མིད་པའི་ནད་གཞི་དེ་ནི་མི་
སྟོང་གི་ནང་དུ་གཅིག་ཙམ་ལ་མ་གཏོགས་འབྱུང་དཀོན་པའི་ནད་ཅིག་ཡིན་སྐོར་
ལབ་བྱུང༌། དེར་བརྟེན། ང་ཚོ་ཕྱིར་ལོག་ནས་རྡ་རམ་ས་ལར་ྋགོང་ས་མཆོག་ལ་
དགོངས་སྐོར་ཞུས། ལམ་བར་ནས་རླངས་འཁོར་གྱི་འཁོར་ལོ་བརྡོལ་ནས་དོན་
རྐྱེན་བྱུང་སྟེ་ང་ལ་རྨས་སྐྱོན་ཕོག་ཅིང་། ཆུ་ཚོད་ཕྱེད་ཀ་ཙམ་ལ་དྲན་མེད་དུ་བརྒྱལ་
འགྲོ་བ་དེ་འདྲའང་བྱུང༌།
དེ་འདྲའི་རྐྱེན་ངན་ཞིག་བྱུང་དུས་ང་རང་ནི་ཕྲུ་གུ་ཞིག་དང་འདྲ་བར་ནད་
གཡོག་མེད་ན་ཟ་མ་ཟ་རྒྱུ་དང་གྱོན་ཆས་གྱོན་རྒྱུར་ཡང་དཀའ་ངལ་འདུག དེ་ལྟར་

རྒྱལ་ཡུམ་ཆེན་མོ། 257
ཉིན་བཅུའི་རྗེས་ལ་ངའི་བུ་ནོར་བུ་དང་ཕྲེང་རིང་ལྕམ་སྐུས 1༠‘་ཕྱག་རོགས་གནང་
ནས་དབྱིན་ཡུལ་དུ་ཐོན། ཁོང་མོ་[ཕྲེང་རིང་རིན་ཆེན་སྒྲོལ་མ་]ནི་ངའི་སྐད་སྒྱུར་བྱེད་
དུ་ཕེབས་ཤིང༌། དེར་འབྱོར་མ་ཐག་སྨན་ཁང་དུ་ཕྱིན། ཉིན་བཅུའི་རིང་བསྡད་པའི་
104 “ཕྱི་ལོ་༡༩༦༠ ལོ་འཇུག་ཏུ་ྋརྒྱལ་ཡུམ་ཆེན་མོ་དབྱིན་ལན་(England)དུ་སྨན་བཅོས་སུ་
ཕེབས་དགོས་པར་ང་རང་ཕྱག་རོགས་ཞབས་ཞུར་བཅར་དགོས་པའི་བཀའ་མངགས་སྟག་
མཚེར་རིན་པོ་ཆེ་(ཐུབ་བསྟན་འཇིགས་མེད་ནོར་བུ་)བརྒྱུད་བཀའ་སྤྱི་ཕེབས་བྱུང་བ་བཞིན་དབྱིན་
ལན་དུ་ཞབས་ཞུར་བཅར་བ་ཡིན། ༧རྒྱལ་ཡུམ་ཆེན་མོར་ཞབས་ཞུ་ཞུ་རྒྱུ་དེ་ནི་ང་རང་རྗེ་བཙུན་
སྒྲོལ་མ་སྐུ་དངོས་ཤིག་གི་ཞབས་ཞུར་བསྡད་པ་དང་ཁྱད་མ་བྱུང༌། དེའི་སྐབས་སུ་ཐོག་མར་
ྋགོང་ས་ྋསྐྱབས་མགོན་ཆེན་པོ་སྐུ་བལྟམས་པའི་སྐབས་ཀྱི་ལོ་རྒྱུས་ཁག་ཚང་མ་བཀའ་གནང་
བྱུང་། ང་རང་ཡང་༸རྒྱལ་ཡུམ་ཆེན་མོའི་མགུལ་གྱི་སྙུན་གཞིར་གཤག་བཅོས་གནང་རྒྱུ་ཧ་ཅང་
ཉེན་ཁ་ཆེན་པོ་ཡོད་པའི་སྐད་ཆ་ཤོད་སྐབས་དེ་བས་ཀྱང་བློ་འཚབ་ཆེན་པོ་སྐྱེས་ཏེ་སྔ་དགོང་ལ་
སྒྲོལ་མ་བསགས་པ་དང༌། མཆོག་གསུམ་ལ་གསོལ་བ་བཏབ་པས་དེ་ཡིས་ཀྱང་ཕྲན་བུ་ཐུགས་
ཕན་གསོས་པའི་འབྲས་བུར་སྐུའི་སྨན་བཅོས་ཞུ་སྒོ་ཧ་ཅང་ལམ་ལྷོངས་ཡག་པོ་བྱུང༌། ཟླ་གཅིག་
རིང་ལོན་ཊོན་དུ་བཞུགས། དེ་ནས་ཨལ་ཨོབ་ཝ་ཡེ་ཀྲི་ལུང་པ་དེར་ཟླ་གཉིས་ཙམ་བཞུགས་
གདན་འཇགས། དེར་འབྲས་སྤྱི་གྷོལ་ཌི་ཡི་ལྕམ་ནས་ཕྱག་རོགས་ཡག་པོ་ཞུས་པ་གནང་སོང༌།
དེ་ནས་སུད་ཛ་ལན་ཌི་བརྒྱུད་དེ་ཨ་རིར་ཆིབས་བསྒྱུར་གནང༌། དེར་སྐུའི་གཅེན་པོ་ལྷ་སྲས་རྒྱལ་
ལོ་དོན་གྲུབ་མཆོག་དང་། ལྷ་ལྕམ། སྐུའི་གཅེན་པོ་(སྤྱི་མཁན་)བློ་བཟང་བསམ་གཏན་བཅས་
བཞུགས་ཡོད་པར་བརྟེན་ང་རང་ཨ་རིར་བདུན་གཉིས་རིང་བསྡད་ནས་རྒྱ་གར་དུ་ཕྱིར་ལོག་ཞུས།
༸རྒྱལ་ཡུམ་ཆེན་མོ་མཆོག་དེ་སྐབས་ཨ་རིར་ལོ་གཅིག་ཙམ་བཞུགས་གདན་འཇགས་ཏེ་རྒྱ་གར་
དུ་སྐུ་ཁམས་ཡག་པོའི་ཐོག་ནས་ཕྱིར་ཕེབས་གནང་སོང༌།”ཞེས་ཕྲེང་རིང་རིན་ཆེན་སྒྲོལ་མའི་ལོ་
རྒྱུས་དེབ་<<བོད་ཀྱི་བུ་མོ།>> ཕྲེང་རིང་རིན་ཆེན་སྒྲོལ་མས་བརྩམས། ཚེ་དབང་རྟ་མགྲིན་གྱིས་
བོད་བསྒྱུར་བྱས། བོད་ཀྱི་དཔེ་མཛོད་ཁང་གིས་དཔར་སྐྲུན། (ངག་རྒྱུན་ལོ་རྒྱུས་དེབ་ཕྲེང་བཅུ་
གཅིག་པ)ཤོག་ངོས་405 ནས་406 ན་གསལ།

258 ཆུ་སྐྱེས་སྒྲོལ་མའི་བསྐྱུར་དེབ།
རིང་རྐྱེན་ངན་ལས་བྱུང་བའི་རྨ་ཁ་དག་ལ་སྨན་བཅོས་བྱས། དེ་ནས་མིད་པའི་ནད་
གཞི་དེ་གཤག་བཅོས་བྱས་ཏེ་བདུན་ཕྲག་གཅིག་གི་མཚམས་ནས་སྨན་ཁང་ལས་
ཕྱིར་ཐོན་པ་དང་། བུ་ནོར་བུ་ནི་ང་ཚོ་དབྱིན་ཡུལ་དུ་སླེབས་ནས་ཉིན་བཅུ་འགྲོ་
སྐབས་ཕྱིར་ལོག་བྱས།
ལྕམ་སྐུ་གྷོལ་གྲི་(Gould)ཡི་སྐུ་ཟླ་ནི་དེ་སྔ་ལྷ་སར་བཅའ་བཞུགས་དབྱིན་ཇིའི་
དོན་གཅོད་ཡིན། [ཨིང་ལན་ནས་བསྡད་པའི་]དུས་ཡུན་དེའི་རིང་གཟིགས་སྐྱོང་
ཡག་པོ་གནང་བྱུང༌། ཁོང་མོ་རྟག་པར་ང་ལ་གཟིགས་པར་ཕེབས་པ་དང་འཆམ་
འཆམ་ལ་འཁྲིད་གནང་གི་ཡོད། ང་དང་ཕྲེང་རིང་ལྕམ་སྐུ་གཉིས་གཙང་འགྲམ་ཞིག་
གི་མགྲོན་ཁང་ནང་ཟླ་ངོ་གསུམ་རིང་བསྡད། ཁོང་མོས་ང་ལ་གཟིགས་སྐྱོང་ཡག་པོ་
གནང་བྱུང་རུང༌། ཁོང་ལ་ཏན་ཏན་སྐུ་ངལ་བྱུང་ཡོད་སྲིད། སྐབས་རེར། ང་རང་
བོད་ཟས་ཟ་འདོད་ཀྱིས་མཚན་ལ་གཉིད་སད་པ་ན། ཁོང་མོས་མགྲོན་ཁང་གི་ཐབ་
ཚང་ནང་ཟ་མ་བཟོ་ཡི་ཡོད་པ་དང་། གང་ལྟར། བསམ་བཞིན་མ་ཡིན་པའི་ནོར་
འཁྲུལ་ཐེངས་འགའ་ཤོར་བའི་རྗེས་དེར་ཁོང་མོ་ཟས་རིགས་ཡག་པོ་བཟོ་ཤེས་པ་
ཞིག་ཆགས། རླངས་རྫས་ཀྱི་ཐབ་དེ་འདྲ་བོད་ནས་མཐོང་མྱོང་མེད་ཙང་ཧང་སངས་
བྱུང༌། མགྲོན་ཁང་གི་ལས་བྱེད་ཚོས་ཁོང་ཚོའི་ནང་མི་ནང་བཞིན་ལྟ་སྐྱོང་གནང་བ་
དང༌། སྐབས་རེར་ང་ཚོས་བོད་ཟས་བཟོས་ནས་སྤྲོད་ཀྱི་ཡོད་པར་ཁོང་ཚོས་དགའ་
པོ་བྱེད་ཀྱི་འདུག

259རྒྱལ་ཡུམ་ཆེན་མོ།
ཉིན་ཞིག་ཉེན་རྟོག་པ་འགའ་ང་ཚོར་བལྟ་རུ་སླེབས་ནས་རྐུན་མ་འཚོལ་དུ་
ཡོང་བ་ཡིན་ཟེར། ཕྲེང་རིང་ལྕམ་སྐུ་ལགས་ཞེད་ནས་ཁོང་གིས་ང་ཚོའི་ལག་ཁུག་
ཚང་མ་ཉལ་ཁྲིའི་འོག་ལ་གཡུགས་སོང་བས། ངས་ཁོང་ལ། གལ་སྲིད་རྐུན་མ་
ཞིག་སླེབས་ན་ཉལ་ཁྲིའི་འོག་གི་ལག་ཁུག་རྣམས་དང་པོར་མཐོང་གི་རེད་ཅེས་ལབ་
པ་ཡིན། ཟླ་ངོ་གསུམ་ཙམ་གྱི་རྗེས་དེར་རང་གི་ཁང་ཁྱིམ་ནང་བཞིན་སྡོད་སའི་
གཙང་འགྲམ་གྱི་མགྲོན་ཁང་དེ་བཞག་ནས་འགྲོ་དུས་སེམས་སྐྱོ་པོ་ཞིག་བྱུང་། རྒྱ་
ལོ་དོན་གྲུབ་དང་ཁོང་གི་སྐུ་ཟླ་གཉིས་སྐབས་དེར་ང་ལ་བལྟ་རུ་སླེབས་ནས་ཨ་རི་
དང༌། འཇར་པན། ཧོང་ཀོང་བཅས་ལ་ལྟ་སྐོར་དུ་འཁྲིད་བྱུང༌། ང་ཚོ་ཨ་རིར་སླེབས་
དུས་ངའི་ཨ་མ་ལགས་དགོངས་པ་རྫོགས་པའི་གནས་ཚུལ་གོ་ཐོས་བྱུང༌། ཕྱིར་རྒྱ་
གར་དུ་འབྱོར་བའི་བར་དུ་ཟླ་ངོ་བཞི་དང་ཕྱེད་ཀ་འགོར་བ་དང༌། ང་ཚོ་ནིའུ་ཡོག་
གྲོང་ཁྱེར་ནས་བདུན་གསུམ་རིང་བསྡད་རྗེས་ཝ་ཤིང་ཊོན་དང་སན་ཧྥུ་རན་སི་ཁོ་
བཅས་ལ་ཕྱིན།
ང་ཚོ་རྡ་སར་སླེབས་དུས། ངའི་བུ་མོ་[ ཚེ་རིང་སྒྲོལ་མ]30°ནད་གཞི་དྲག་པོས་
མནར་འདུག་ཅིང༌། ཁོང་མོས་རྡ་ས་བོད་ཕྲུག་ཁྱིམ་སྡེར་གཟིགས་སྐྱོང་གི་ལས་
105 “བོད་ཀྱི་ལོ་རྒྱུས་ནང་དང༌། བཙན་བྱོལ་བོད་ཀྱི་ལོ་རྒྱུས་ནང་ཕྲུ་གུ་ཕོན་ཆེ་དཀའ་ངལ་ལས་
བསྐྱབས་ནས་ཤེས་ཡོན་སློབ་སྦྱོང་སྤྲོད་པར་ཕྱག་རྗེས་ཆེ་ཤོས་ཆགས་ཡོད། ད་ལྟ་བོད་ཁྱིམ་སློབ་
གྲྭ་ཞེས་བཙན་བྱོལ་ནང་གི་སློབ་གྲྭ་ཡོངས་རྫོགས་ལས་མཐུན་རྐྱེན་ཆ་ཚང་ཤོས་དང་། སློབ་
གཉེར་བ་གྲངས་འབོར་མང་ཤོས་ཐོན་ཡུལ་འདི་ཁོང་གིས་དབུ་འཛུགས་གནང་བ་ཞིག་ཡིན། སྐུའི་
གཅེན་མོ་མཆོག་ནི། ཕྱི་ལོ་༡༩༢༠ ལོར་མདོ་སྨད་སྐུ་འབུམ་དགོན་པའི་ཉེ་འཁོར་ལྟག་མཚེར་དུ་

260
ཆུ་སྐྱེས་སྒྲོལ་མའི་བསྒྱུར་དེབ།
སྐུ་འཁྲུངས་ཤིང༌། གཅུང་པོ་ལྷ་མོ་དོན་གྲུབ་མཆོག་༸གོང་ས་སྐུ་ཕྲེང་བཅུ་གསུམ་པའི་ཡང་སྲིད་
དུ་ངོས་འཛིན་ཞུས་ཏེ། ལྷ་སར་ཆིབས་བསྒྱུར་གནང་ནས་ལོ་གཅིག་ལྷག་ཙམ་གྱི་རྗེས་སུ་གཅེན་
མོ་དང༌། སྐུ་ཟླ་སྟག་ལྷ་ཕུན་ཚོགས་བཀྲ་ཤིས་བཅས་ལྷ་སར་འབྱོར། དེ་རྗེས་རིམ་བཞིན་རྒྱ་
དཀར་ནག་དང༌། ནང་སོག་བཅས་སུ་ལྟ་སྐོར་དུ་ཕེབས་ཤིང་། ༡༩༥༣ ལོ་མགོར་པེ་ཅིང་གི་
བཀོད་བྱུས་འོག་རྒྱ་ནག་ནས་མོ་སི་ཁོ་བརྒྱུད་ཨཱུ་སིཌི་རི་ཡར་གཞོན་ནུའི་ཚོགས་འདུར་ཕེབས་པ་
དང་། ལྷ་སར་རྒྱལ་གཅེས་བུད་མེད་ཀྱི་ཚོགས་འཐུས་དང་མགོ་འཛིན་གྲས་ཀྱི་མཚན་ཁུར་
བཞེས། ༡༩༥༩ ལོར་ྋགོང་ས་མཆོག་དང་མཉམ་དུ་རྒྱ་གར་ལ་ཆིབས་བསྒྱུར་བསྐྱངས་ཤིང༌།
སྐབས་དེར་རྒྱ་གར་དུ་འབྱོར་བའི་བོད་ཀྱི་བུ་ཕྲུག་རྣམས་ཚ་གྲང་གནམ་གཤིས་མ་གོམས་པའི་
དབང་གིས། བུ་ཕྲུག་འབོར་ཆེན་རྐྱེན་འདས་སུ་གྱུར་པའི་དཀའ་ངལ་ཚབས་ཆེན་གཟིགས་ཏེ། རྡ་
རམ་ས་ལར་འཕྲལ་སེལ་བུ་གསོ་ཁང་ཞིག་གསར་འཛུགས་དང་འགན་ཁུར་ཆེ་བཞེས་གནང་
ནས། ༡༩༦༡ ནས ༡༩༦༤ བར་བདག་སྐྱོང་དང་དཀའ་ངལ་མང་པོར་གདོང་ལེན་གནང་སྟབས།
བཙན་བྱོལ་བོད་མིའི་སྤྱི་ཚོགས་ནང་ཡོངས་གྲགས་ཀྱི་འབོད་སྲོལ་ལ་ཨ་མ་ཚེ་རིང་སྒྲོལ་མ་ཞེས་
ཞུ་བ་ཡིན།
བསྙུན་མནར་གྱི་དབང་གིས་མཐར་༡༩༦༤ ཟླ ༡༡ ཚེས ༢༡ ཉིན་ཨིང་ལན་དུ་སྐུ་གཤེགས།
སྦྱངས་སྟོབས་ཀྱི་མཁྱེན་ཡོན་དེ་ཙམ་མེད་ནའང༌། སྐྱེས་སྟོབས་ཀྱི་གཟི་དཔལ་འཕྲོ་ཞིང་ཐུགས་
སྟོབས་ཀྱི་གོ་ཆ་བཙན་པོ་ཕྲག་ཏུ་བཞེས་ནས་ཉམ་ཐག་གི་བུ་ཕྲུག་མང་པོར་བྱམས་སྐྱོང་དང་ཤེས་
རིག་གི་བདུད་རྩི་ལོངས་སུ་སྤྱོད་པའི་གོ་སྐབས་བསྩལ་ཏེ་རྒྱལ་བསྟན་རིག་གཞུང་དང་བཅས་
པར་ཕན་པའི་བྱ་གཞག་རྒྱ་ཆེན་པོ་བསྒྲུབས་པར་མ་ཟད། རང་དོན་ལས་སྤྱི་དོན་གཙིགས་སུ་
འཛིན་ཅིང་རང་གི་ཚེ་སྲོག་ཀྱང་བོད་མི་རིགས་ཀྱི་ཆེད་དུ་ཕུལ་བའི་བྱས་རྗེས་ཅན་ཞིག་ཡིན།”
<<བོད་ཀྱི་ལོ་རྒྱས་སྟེང་གི་གྲགས་ཅན་བུད་མེད་ངོ་སྤྲོད>>གུས་མོ་ཆུ་སྐྱེས་སྒྲོལ་མས་བརྩམས།
བཙམ་བྱོལ་བོད་མིའི་ཤེས་ཡོན་ལྷན་ཚོགས་ནས་པར་དུ་བསྐྲུན། ཕྱི་ལོ་2013 ལོ། ཤོག་ངོས་4
ནས་5 བར་ན་གསལ།
སྐུའི་གཅེན་མོ་ཚེ་རིང་སྒྲོལ་མ་མཆོག་གི་སྐོར་ལ། སྐུའི་གཅེན་མོ་འདས་གྲོངས་ཕྱིན་པའི་རྗེས་
ལ། ༸གོང་ས་མཆོག་གིས་བཀའ་རྩོམ་ཞིག་གནང་ཡོད་པ་འདིར་ཆ་ཚང་བཀོད་ན། “བརྩེ་ལྡན་

261རྒྱལ་ཡུམ་ཆེན་མོ།
གཅེན་མོ་ཚེ་རིང་སྒྲོལ་མ་དེ་ཉིད། 1920 ལོ་བོད་ཆེན་པོའི་ནང་ཚན་མདོ་སྨད་ཨ་མདོ་སྐུ་འབུམ་
གྱི་ཉེ་སྐོར་སྟག་འཚེར་ཁྱིམ་ཚང་དུ་བཙས། གྲོང་གསེབ་ཞིང་པ་ཕལ་བའི་བུ་མོ་དཀྱུས་འགྲེའི་
ལུགས་བཞིན་ནང་ཁྱིམ་གྱི་ཉིན་རེའི་ལས་ཀར་གཡེངས་པས་ཤེས་ཡོན་སྦྱངས་བརྩོན་བྱས་པ་
མེད། ངེད་ཏཱ་ལའི་བླ་མའི་ཡང་སྲིད་དུ་ངོས་འཛིན་བྱས་ཏེ་ནང་མི་ཡོངས་རྫོགས་བོད་དབུས་
ཕྱོགས་སུ་ཡོང་བའི་སྐབས། གཅེན་མོ་དང༌། ཡུལ་སྲོལ་ལྟར་ཆུང་གྲོགས་སུ་མཉམ་ཡོད་ཕུན་
ཚོགས་བཀྲ་ཤིས་ལྷ་ས་ཆོས་ལྡན་ཞིང་དུ་འབྱོར། ལྷ་སར་སྡོད་རིང་བོད་ཡིག་དང༌། རྒྱ་སྐད་སྔར་
ནས་ཕྲན་ཤེས་ཐོག རྒྱ་ཡིག་ཁྱར་ཁྱོར་ཙམ་སྦྱངས་བརྩོན་བྱས་ཡོད་པ་དང་། ཡུལ་གཤིས་མིག་
ལྟོས་གོམས་པ་ལྟ་བུའི་ཆོས་དད་མི་ཆུང་ཙམ་འཇགས། གཅེན་མོར་བུ་གཅིག་དང་། བུ་མོ་
གཉིས་བྱུང་སྟེ་གཅིག་འདས་གྲོངས་སོང་། དེ་སྔོན་རྒྱ་གར་དང༌། རྒྱ་ནག ནང་སོག་ཁུལ་ལྟ་སྐོར་
འགྲོ་མྱོང་བ་དང་། 1953 ལོ་འགོར་པེ་ཅིང་གི་བཀོད་བྱུས་འོག་རྒྱ་ནག་ནས། མོ་སེ་ཁོ་བརྒྱུད
སི་ཌི་རི་ཡ། ཝི་ནར་ཞི་བདེའི་གཞོན་ནུའི་ཚོགས་འདུ་ཞིག་ལ་ཕྱིན། ལྷ་སར་རྒྱལ་གཅེས་བུད་
མེད་མཐུན་གྲོགས་ཚོགས་པའི་འཐུས་མི་དང་འགོ་འཛིན་གྲས་ཀྱི་མིང་འཁུར་བླངས། 1959 ལོ་
བོད་དུ་རྐྱེན་ངན་བྱུང་སྐབས་ངེད་ཅག་མཉམ་དུ་རྒྱ་གར་དུ་འབྱོར་རྗེས་བཙན་བྱོལ་བོད་མི་ཆེས་
མང་རྒྱ་གར་དུ་རིམ་འབྱོར་གྱིས་བུ་ཕྲུག་ལ་ཡུལ་དུས་འཕྲོད་བསྟེན་གསོ་སྐྱོང་ཇི་བཞིན་མ་ཐུབ་
པས་བོད་ཕྲུག་འབོར་ཆེ་རྐྱེན་འདས་དཀའ་ངལ་ཚབས་ཆེ་བྱུང་བར་བསྟེན་འདི་ག་པན་ཇབ་རྡ་
རམ་ས་ལར་འཕྲལ་སེལ་བུ་གསོ་ཁང་ཞིག་བཙུགས་པའི་འགན་འཁུར་གཅེན་མོ་དེ་ཉིད་ནས་
བླངས་ཏེ། 1961 ནས་1964 ལོ་ཚེ་མཐར་མ་སླེབས་བར་བུ་ཕྲུག་1050 ཙམ་ལ་བྱམས་སྐྱོང་
བདག་གཅེས་ལྟ་རྟོག་ལྷག་བསམ་རྣམ་དག་གིས་རང་ཉིད་ཤེས་ནུས་གང་ཡང་མེད་ཀྱང་ངལ་
འཁུར་དང་ལེན་བྱས་སོང་བ་དེ་ནི་ཁོང་རང་གི་མི་ཚེའི་ནང་བྱས་རྗེས་ཆེ་ཤོས་རྗེས་སུ་ཡི་རངས་
བྱ་འོས་པ་ཞིག་ཡིན།
གཅེན་མོར་སྔར་དུས་ཤིག་ནས་ཁོང་སྐྲན་དང༌། རྩ་དཀར་ལྟ་བུའི་ནད་གཞི་ཞིག་ཡོད་མུས་
1965 ཟླ་5 ནང་འཕར་ལྡང་ལ་ཀ་ཏར་སྨན་བཅོས་ཟླ་བ་ལྔ་ཙམ་བྱས་ཀྱང་ཕན་ཐོགས་མ་བྱུང་
སྟབས་སྨན་པའི་ངག་དོན་ལྟར་ཨིང་ལན་དུ་སྨན་བཅོས་བྱེད་སླད་དུ་བསྐྱོད། སྨན་བཅོས་དང༌།
རིམ་གྲོ་ཇི་ལྟར་བྱས་ཀྱང༌། འདུས་བྱས་མི་རྟག་པའི་གཤིས་ལུགས་བཟློག་མ་བཏུབ་པར། 1964

262 ཆུ་སྐྱེས་སྒྲོལ་མའི་བསྒྱུར་དེབ།
ལོའི་ཟླ་11 ཚེས་21 སྔ་དྲོ་ཨིང་ལིན་སྨན་ཁང་དུ་ཚེ་འདས་བྱས་ལུགས་ཐོས་པར། མཆོག་
གསུམ་ཐུགས་རྗེ་བསྐུལ་རྒྱུ་ཙམ་ལས་ཐབས་དབེན། ཟླ་གྲོགས་ཕུན་ཚོགས་བཀྲ་ཤིས་ནས་
འཁུར་བླངས་ཀྱིས་འཁོས་བསྟུན་རྣམ་དཀར་དགེ་མཇུག་རྒྱ་ཆེར་བསྒྲུབས། ཨིང་ལན་ནས་
འཁྱེར་འབྱོར་དེ་ཉིད་ཀྱི་རུས་ཐལ་ལ་ནང་པ་སངས་རྒྱས་པའི་གསུང་རབ་ནས་ཇི་སྐད་གསུངས་
པ་ལྟར་གྱི་རུས་ཆོག་གནད་སྨིན་དང་འབྲེལ་ས་ཚར་དཔར་འདེབས་ཀྱིས་སྒྲོམ་བུ་འདི་ནང་སྒྲིག་
འཇུག་ཐོག དེ་ཉིད་ཀྱིས་མ་ཤི་གསོན་པའི་རིང་ཉམ་ཐག་བུ་ཕྲུག་མང་པོར་བྱམས་སྐྱོང་བྱས་པས་
མཚོན་བདག་གཞན་རྣམ་དཀར་གྱི་ཕུང་པོ་རྣམས་ཕྱོགས་གཅིག་ཏུ་བསྡོམས་པའི་མཐུ་ལ་བརྟེན་
ནས་དེ་ཉིད་ངན་སོང་ངན་འགྲོའི་སྐྱེ་གནས་སུ་མི་ལྷུང་བར་དལ་བརྒྱད་འབྱོར་བཅུ་ཚང་བའི་རྟེན་
བཟང་ཐོབ། མཚན་ལྡན་དགེ་བའི་བཤེས་ཀྱི་རྗེས་སུ་བཟུང་སྟེ། ས་ལམ་རིམ་བགྲོད་བླ་མེད་
རྫོགས་པའི་བྱང་ཆུབ་མྱུར་དུ་ཐོབ་པའི་བསྔོ་སྨོན་མཚམས་སྦྱོར་ཅི་ནུས་བགྱིས།
བརྩེ་བའི་མཛུམ་མདངས་མཛའ་བའི་འབེལ་གཏམ་གྱིས། །འགྲོགས་པའི་ཚུལ་ནི་མདང་
གསུམ་རྨི་ལམ་བཞིན། །ད་ལྟ་དྲན་ཡུལ་ཙམ་ལས་མངོན་སུམ་དུ། །མཐོང་ཐོས་བྲལ་འདི་སྙིང་ལ་
ནད་དུ་ཆེ། །འདི་སྣང་སྒྱུ་མའི་འཇའ་རིས་མཁའ་ལ་དྭངས།།ལས་སྣང་འཁྲུལ་བའི་འཇིགས་
གཟུགས་མུན་ལྟར་འཐིབས། །གར་འགྲོའི་གདེངས་མེད་བྱ་སྤུ་རླུང་འཁྱེར་འདྲ། །མགོན་མེད་འོ་
དོད་ལྷང་གིས་འབོད་ཚེ་སྐྱོ། །སྲིད་གསུམ་མི་རྟག་སྟོན་ཀའི་སྤྲིན་འདྲ་ཞེས། །དྲང་སྲོང་ཆེན་པོས་
གསུངས་བཞིན་མངོན་སུམ་དུ། །མཐོང་ཡང་རྟག་འཛིན་གདོན་གྱིས་སྙིང་མྱོས་པས།།ལོང་ཡོད་
སོས་དལ་སྡོད་འདི་ཨ་ཙ་མ། །སྡུག་ཅིང་ཡིད་འོང་དང་བྲལ་མི་སྡུག་འཕྲད། །ན་རྒ་འཆི་སོགས་
གདུང་བྲལ་མི་བཟད་པ། །བྱེ་བ་བསམ་ཡས་ད་དུང་མྱོང་འགྱུར་ཚུལ། །བསམ་ན་རང་དོན་འཁོར་
རྩ་གཅོད་ལ་འབུངས། །ཤཱཀྱའི་དགེ་སྦྱོང་བསྟན་འཛིན་རྒྱ་མཚོས་ཤིང་སྤྲེལ་ཟླ་༥ཚེས་༢༦ ཕྱི་
ལོ་1965ཟླ་7 ཚེས་24ཉིན་བྲིས་པ་དགེའོ། །” ཞེས་གསལ།
གཞན་ཡང་། “གཅེན་མོ་ཚེ་རིང་སྒྲོལ་མ་ནི་ངོས་རང་ལས་ལོ་བཅོ་བརྒྱད་ཀྱིས་རྒན་པ་ཡོད།
ངོས་རང་སྐྱེས་པའི་སྐབས་དེར་ཁོང་གིས་ཨ་མ་ལགས་ལ་ནང་ལས་ཀྱི་རོགས་པ་བྱེད་ཐུབ་པའི་
ཐོག་ངོས་སྐྱེས་དུས་སྐྱེ་དུས་ཀྱི་གཡོག་ཀྱང་གནང་འདུག ངོས་སྐྱེས་སྐབས་ངའི་མིག་ཡ་གཅིག་
གི་མིག་ཁ་མ་ཕྱེས་པར་ཡོད་འདུག་པ་མཐོང་ནས་གཅེན་མོས་མཐེ་བོང་གིས་ངོས་ཀྱི་མིག་ལྤགས་

ཁ་ཕྱེས་འདུག སྟབས་ལེགས་པ་ཞིག་ལ་དེས་ངོས་ཀྱི་མིག་ལ་སྐྱོན་གང་ཡང་བཟོས་མི་མི་འདུག
ངོས་རང་ལ་ཐོག་མར་ཟས་རིགས་སྤྲོད་མཁན་ཡང་གཅེན་མོ་ཚེ་རིང་སྒྲོལ་མ་ཡིན། ང་ཚོའི་ལུང་
པའི་ལུགས་སྲོལ་ལ་ཕྲུ་གུའི་ཟས་སྐོམ་གྱི་དང་པོ་དེར་ས་ཁུལ་དེར་སྐྱེས་པའི་ཤིང་མངར་སྦང་བའི་
ཁུ་བ་ཡིན་འདུག དེ་ལྟར་བྱས་ན། ཕྲུ་གུ་ལུས་གཟུགས་ཐང་པོ་དང་སྟོབས་ཆེན་པོ་ཡོང་གི་ཡོད་
པར་ཡིད་ཆེས་བྱེད་ཀྱི་ཡོད་པ་རེད། ང་ལ་མཚོན་ན་དེ་ཏན་ཏན་ཕན་པོ་བྱུང་འདུགངོས་རང་ཆུང་
དུས་ཕྲུ་གུ་ཧ་ཅང་འཛོར་པོ་ཞིག་ཡོད་པ་དང་པང་པར་བླངས་མ་ཐག་ཆབ་གསང་བཏང་སོང་ཞེས་
གཅེན་མོས་གསུང་བྱུང་།” ཞེས་༸ གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་>>
A Cornelia & Michael Bessie Book ཡིས་དཔར་སྐྲུན། ཕྱི་ལོ་1990 ཤོག་ངོས་8 པ་
ན་གསལ་བ་བོད་བསྒྱུར་བྱས།
ཡང་གཅེན་མོས་བུ་ཕྲུག་ཁྱིམ་སྡེ་འཛིན་སྐྱོང་གནང་བའི་སྐོར་ལ། “ངོས་རང་རྡ་རམ་ས་ལར་སྤོར་
ནས་བདུན་ཕྲག་གཉིས་ཙམ་ན་བོད་ཕྲུག་ཁྱིམ་སྡེ་དང་པོ་དེ་བཙུགས། དེ་ནི་རྒྱ་གར་གཞུང་གིས་
དེ་སྔའི་ཁང་རྙིང་ཞིག་གླ་གཡར་བཏང་བ་དེར་གཞི་ཚུགས་པ་རེད། བོད་ནས་བཙན་བྱོལ་དུ་
འབྱོར་གྲས་ནས་དྭ་ཕྲུག་ཏུ་གྱུར་པ་རྣམས་བསྡུས། དེར་ངོས་ནས་གཅེན་མོ་ཚེ་རིང་སྒྲོལ་མར་
འགན་ཁུར་ལེན་བཅུགཐོག་མའི་ཆར་ཕྲུ་གུ་ལྔ་བཅུ་ཙམ་བསྡུས། དེ་ཡང་ཁང་པ་དེར་འཚང་ཁ་
ཤིག་ཤིག་གིས་སྡོད་དགོས་བྱུང་ཡོད་ཀྱང༌། དེའི་རྗེས་སུ་འབྱོར་རིགས་དང་བསྡུར་ན་ཐོག་མར་
བསྡུས་པ་དེ་ཚོ་གྲ་རྒྱས་པོ་འདྲ་ཞིག་རེད། གང་ལ་ཟེར་ན། ལོ་མཇུག་དེར་ཕྲུ་གུའི་གྲངས་འབོར་
དེ་ལྡབ་བཅུ་ཕྲག་འཕར། དེ་ཙམ་རེད། ད་དུང་མུ་མཐུད་ནས་གྲངས་འབོར་འཕར་ཏེ་སྐབས་ཤིག་
ལ་ཕྲུ་གུ་ལྔ་དྲུག་རེ་ཉལ་ཁྲིའི་སྟེང་འཕྲེད་ཉལ་བྱས་ཏེ་ཉལ་ཁང་གཅིག་ནང་ཕྲུ་གུ་༡༢༠ ཉལ་
དགོས་པ་དེ་འདྲའི་གནས་སྐབས་བྱུང་ཡོད། རྩ་བའི་ཆ་ནས་ཆ་རྐྱེན་ཧ་ཅང་སྐྱོ་པོ་རེད་དེ། རང་
གཅེན་མོའི་སྐུ་མདུན་དུ་བཅར་སྐབས་ཁོང་གི་བོད་ཕྲུག་ཁྱིམ་སྡེ་དེ་ཇེ་རྒྱས་སུ་འགྲོ་བཞིན་པ་
མཐོང་ནས་ང་རང་དགའ་སྤོབས་སྐྱེས། ཕ་མ་མེད་པའི་དྭ་ཕྲུག་ཚོ་སྤྲོ་སྣང་ལྡན་ཞིང་འཛུམ་བག་
ཤིག་གེར་སྡོད་པ་མཐོང་ན། ཁོང་ཚོ་དཀའ་ངལ་རིགས་ལས་རྣམ་པར་རྒྱལ་ནས་ཁ་ཡ་བྱེད་ཀྱི་
མེད་པའི་ཚོར་བ་སྦྱིན་པ་ཞིག་རེད།

264
ཆུ་སྐྱེས་སྒྲོལ་མའི་བསྒྱུར་དེབ།
ངོས་ཀྱི་གཅེན་མོ་ནི་དཀའ་ངལ་རིགས་ལ་མགོ་བོ་གཏན་ནས་མི་སྒུར་བར་གདོང་ལེན་བྱེད་
མཁན་གྱི་མགོ་ཁྲིད་འགྲན་ཟླ་བྲལ་བ་ཞིག་ཡིན། ཁོང་ལ་ང་ཚོའི་མི་རྒྱུད་ཀྱི་གཤིས་ཀ་མངོན་
ཤུགས་ཅུང་ཆེ་བ་སྟེ་ངར་པོ་ཡོད་སྟབས་འཛིན་སྐྱོང་ཐད་དོ་ནན་པོ་ཡོད་ནའང༌། ཐུགས་སེམས་
བཟང་ཞིང་གུ་ཡངས་རྩེད་དགོད་ལ་དགྱེས་པོ་ཞིག་ཡོད། དཀའ་ངལ་ཆེ་བའི་དུས་སྐབས་དེར་
གཅེན་མོས་སྤྱི་དོན་སྲི་ཞུ་ཧུར་བསྐྱེད་ཀྱིས་སྒྲུབ་སོང་བ་དེས་ཕན་ཐོགས་ཆེན་པོ་བྱུང༌། གཅེན་མོ་
ཁོང་ནི་གྲོང་གསེབ་ཀྱི་བུ་མོ་དཀྱུས་མ་ཞིག་ཡིན་པར་བརྟེན། ཆུང་ངུའི་སྐབས་ཨ་མ་ལགས་ལ་
ཁྱིམ་གྱི་ལས་ཀ་ལས་རོགས་བྱས་པ་ལས་སློབ་སྦྱོང་གི་གོ་སྐབས་གང་ཡང་ཐོབ་མེད་ནའང༌།
ལས་དོན་གང་ལའང་ཧུར་སྐྱེད་སྙིང་རུས་བྱེད་མཁན་ཞིག་ཡིན་པར་བརྟེན། གཤིས་ཀ་དང་
བསམ་བློ་དེ་གཉིས་ཀྱི་ནུས་པས་མོ་རང་མགོ་ཁྲིད་ཀྱི་ནུས་པ་ཁྱད་པར་བ་ལྡན་མཁན་ཞིག་
ཆགས།” ཞེས་༸གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་>> A Cornelia &
Michael Bessie Book ཡིས་དཔར་སྐྲུན། ཕྱི་ལོ་1990 ཤོག་ངོས་164 པ་ན་གསལ་བ་
བོད་བསྒྱུར་བྱས།
“ངའི་གཅེན་མོ་ཚེ་རིང་སྒྲོལ་མ་ལགས་ཀྱང་༡༩༦༤ ལོར་སྐུ་ཚེ་འཕོས་པ་རེད། ཁོང་གི་
ལས་འགན་དེ་གཅུང་མོ་རྗེ་བཙུན་པདྨས་གཅེན་མོ་དང་འདྲ་བར་སྙིང་སྟོབས་དང་བློ་ཐག་ཆོད་
པོའི་ངང་ནས་དྷ་རམ་ས་ལའི་བུ་གསོ་ཁང་གི་འཛིན་སྐྱོང་གནང་སོང་། དེང་སང་དེར་བོད་ཕྲུག་
ཁྱིམ་སྡེ་ཆགས་ཡོད་པ་རེད།” ཅེས་༸གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་
>> A Cornelia & Michael Bessie Book ཡིས་དཔར་སྐྲུན། ཕྱི་ལོ་1990 ཤོག་ངོས་
176 པ་ན་གསལ་བ་བོད་བསྒྱུར་བྱས། ཕྱི་མ་འདི་ལྟར་ན་གཤེགས་ལོའི་ལོ་ཚིགས་ཐད་ན་མ་
འདྲ་བ་ཅུང་འདུག ཡང༌། <<སྒེ་དགའ་ལྡན་བཤད་སྒྲ་བའི་ཁྱིམ་ཚང་མི་རབས་ཀྱི་ལོ་རྒྱུས་རགས་
ཙམ་བཀོད་པ>>ཞེས་པའི་ནང་ཚན་<ཕྲན་དགའ་ལྡན་དཔལ་འབྱོར་གྱི་གནས་ཚུལ>ཞེས་པའི་
ཚན་པར། “རིགས་བརྒྱུད་ཀྱིས་མི་ཕོངས་ཆེད་སྐྱེས་མ་དང༌། མཛོད་པ་རྒྱལ་པོ་ལགས་སོགས་
གྲོས་བསྡུར་གྱི་བག་མ་འཕྲལ་བསུ་བྱ་རྒྱུར་གཏན་འཁེལ་བྱུང་མཚམས་ཟླ་གྲས་འགའ་ཤས་ཀྱི་
བསམ་འཆར་དུ་ཡབ་གཞིས་སྟག་ལྷའི་སྲས་མོ་ཚེ་རིང་སྒྲོལ་མ་ལགས་གསོལ་རས་ཞུས་ན་ནད་
བརྒྱ་སྨན་གཅིག་ལྟ་བུ་ཡོད་ལུགས་བརྗོད་པ་དང་།” ཞེས་འདུག་པ་ནི་ཅུང་ཁྱད་མཚར་དུ་མཐོང༌།

རྒྱལ་ཡུམ་ཆེན་མོ། 265
འགན་འཁུར་བཞིན་ཡོད། དེ་ཡང་ཁོང་མོའི་ནད་གཞི་དེ་ལོ་གཉིས་གོང་སྟེ། ང་རང་
དབྱིན་ཡུལ་དུ་མ་སོང་གོང་ལ་ཕོག་པ་ཞིག་རེད། ཐོག་མར་ང་ཚོ་སུས་ཀྱང་སྐྲན་
ནད་ཡིན་པ་ཡིད་ལ་འཁོར་མེད་མོད། རྟག་པར་ཁོག་པའི་ནང་ཟུག་གཟེར་ཆེན་པོ་
ལངས་པ་ཞིག་རེད། ཁོང་མོ་སྨན་བཅོས་ཆེད་ཀ་ལི་ཀ་ཏ་རུ་ཟླ་གཉིས་རིང་བསྡད་
པ་དེ་སྐབས་ང་རང་ཡང་མཉམ་དུ་ཕྱིན། མཐའ་མཇུག་དེར་དབྱིན་ཡུལ་དུ་སྨན་
བཅོས་ལ་བསྐྱོད་པ་རེད།
དབྱིན་ཡུལ་དུ་སླེབས་ནས་ཉིན་བཅུའི་མཚམས་སྨན་ཁང་ནང་གྲོངས་ཤིང༌།
ཁོང་མོ་གྲོངས་པའི་དགོང་མོ་དེར་ང་ལ་རྨི་ལམ་ཡ་མཚན་ཞིག་བཏང་བྱུང༌། དེ་ཡང་
རྨི་ལམ་ནང་། རྡ་རམ་ས་ལར་ཡོད་པའི་ང་ཚོའི་སྡོད་གནས་ཀྱི་སྒོ་འགྲམ་དེར་སྤྲང་
པོ་འགས་བོད་ཆས་སྐེ་རགས་མ་བཅིངས་པར་ལྷུག་ལྷུག་གྱོན་པ་དང༌། དེའི་དཀྱིལ་
དེར་ངའི་བུ་མོ་འདུག་ལ་ཁོ་ཚོ་དང་མཉམ་དུ་ཟ་མ་བཟའ་བཞིན་འདུག་པས། ང་རང་
རླུང་ལངས་ནས་ཁོང་མོར། དེར་ཅི་བྱེད་ཀྱི་ཡོད་དམ་ཞེས་ལབ་ཤོར་བ་དང་གཉིད་
ཏོག་ཙམ་སད་པ་ལྟར་བྱུང༌། དེ་ནས་བསྐྱར་དུ་རྨི་ལམ་རྨིས་བྱུང་བར། ཁོང་མོས་
གྱོན་གོས་སྔོན་པོ་ཞིག་ལུས་ལ་ལྷུག་པར་དཀྲིས་ནས་བསྡད་འདུག དེ་ནི་ཁོང་མོ་
གྲོངས་ཚར་བའི་སྔ་ལྟས་སུ་བྱུང་བ་རེད་འདུག
<<བོད་ཀྱི་ལོ་རྒྱུས་དཔྱད་གཞིའི་རྒྱུ་ཆ་བདམས་བསྒྲིགས།>> (སྤྱིའི་འདོན་ཐེངས་བཅུ་14 པ་)
ཤོག་ངོས་135དང་136ན་གསལ།

266 ཆུ་སྐྱེས་སྒྲོལ་མའི་བསྒྱུར་དེབ།
ཁོང་མོ་གྲོངས་ནས་ཆུ་ཚོད་གསུམ་ཙམ་ཕྱིན་རྗེས་ང་ཚོར་ཏར་འཕྲིན་ཞིག་
འབྱོར་བྱུང་། མག་པ་དབྱིན་ཡུལ་ནས་ཕྱིར་འཁོར་མཚམས་ངས་ཁོང་མོ་གྲོངས་
དུས་གྱོན་ཆས་ཅི་ཞིག་གྱོན་ཡོད་མེད་སྐད་ཆ་དྲིས་པར། ཁོང་གིས་གྲོངས་ཁར་དར་
གོས་སྔོན་པོ་ཞིག་ལྷུག་པར་གཡོགས་པ་ཡིན་ཟེར། དེ་ལྟར་ཁོང་མོ་དུར་འཇུག་ཀྱང་
ཡུལ་དེ་རང་དུ་བྱས་པ་དང་ང་ཚོས་སྨོན་ལམ་གསུང་འདོན་བྱས་ནས་འདས་མཆོད་
བསྒྲུབས་པ་ཡིན། །།།

རྒྱལ་ཡུམ་ཆེན་མོ། 267
མཇུག་བྱང༌།
མཁས་གྲུབ་དོན་གྲུབ།
ངའི་རྨོ་མོ་ལགས་ཀྱི་མི་ཚེ་ནི་སྣ་མང་ཕུན་སུམ་ཚོགས་པ་ཞིག་རེད་ཅེས་བརྗོད་
ཆོག་ལ། ཡང་། ཁོང་གི་མི་ཚེ་ཆེས་སྤྱིར་བཏང་བ་ཞིག་རེད་ལབ་ཀྱང་འགྲིག་པ་
ཞིག་རེད། གང་ལྟར་ནའང་། ཁོང་མོས་ང་ཚོར་བཞག་པའི་གསོལ་རས་གཏན་
འཇགས་པ་དེ་ནི་འཐེན་ཐུག་རེད། འཐེན་ཐུག་ནི་ཨ་མདོ་ཁུལ་གྱི་ཆེས་སྤྱིར་བཏང་
གི་ཟ་མ་ཞིག་དང་དུས་རྒྱུན་རང་གི་ནང་མི་ལ་བསྐོལ་བ་དང༌། རྨོ་མོས་ངའི་པ་
ལགས་ལ་འཐེན་ཐུག་བསྐོལ་སྟངས་བསླབས་གནང་བ་དང་པ་ལགས་ཀྱིས་ང་ལ་
བསླབས། དེ་ནས་ངས་རང་གི་མོར་བསླབས་པ་ཡིན།
དེ་ཡང་དང་པོར་ཤ་གཏུབས་ནས་ཚ་དང་གཡེར་མ་བརྒྱབ་རྗེས་རླངས་
བཙོས་རྒྱག་དགོས། ཤ་སོབ་སོབ་མ་ཆགས་བར་བཙོ་དགོས། འོན་ཀྱང་། སོབ་
སོབ་ཡིན་རྒྱུ་མང་དྲགས་ན་ཞིམ་པོ་མེད། ང་ཚོས་བཙོ་དུས་ཤ་སོབ་སོབ་ཡིན་རྒྱུ་

268 ཆུ་སྐྱེས་སྒྲོལ་མའི་བསྒྱུར་དེབ།
མང་དྲགས་འདུག་ན་ཁོང་གིས་བཀའ་བཀྱོན་གནང་གི་རེད། ང་རང་ལ་མཚོན་ན།
ཤ་ཏག་ཏག་ཅིག་བཙོ་ཤེས་པ་ཆགས་པར་དུས་ཚོད་གང་འཚམ་རིང་པོ་་འགོར་
སོང་། དེ་ནས་གྲོ་ཞིབ་ནང་སྣུམ་ཏོག་ཙམ་བསྲེས་པ་བརྫིས་རྗེས་ཐུག་པ་ལེབ་ལེབ་
བཟོ་བ་ལྟར་འཐེན་ནས་ཤ་ཁུ་གདུ་བཞིན་པའི་ནང་དུ་གཡུག་དགོས། སྐོལ་སྣོད་ཀྱི་
ཁེབས་གཅོད་བརྒྱབ་ནས་འཚོས་མ་ཐག་ལེན་རྒྱུ་གལ་ཆེ། གཞན་ཐུག་པ་གར་པོ་
ཆགས་འགྲོ།
རྨོ་མོ་ལགས་ཀྱིས་བཙན་བྱོལ་སྤྱི་ཚོགས་ནང་ཟ་མ་འདི་ངོ་སྤྲོད་བྱས་ནས་
བཙན་བྱོལ་སྤྱི་ཚོགས་ནང་དར་ཁྱབ་ཆེན་པོ་ཆགས་ཤིང༌། མི་མང་པོས་བསྐོལ་
ཤེས་པར་མ་ཟད། ད་ལྟ་ཡིན་ཡང་འཐེན་ཐུག་ནི་བོད་རྒྱལ་ཁབ་གྱི་ཐུན་མོང་མ་ཡིན་
པའི་ཟ་མ་ཞིག་དང་དགའ་ཤོས་བྱེད་པའི་ཟ་མ་ཞིག་ཆགས་ཡོད། ངའི་བསམ་པར།
གལ་ཏེ། འཐེན་ཐུག་གིས་བོད་མི་སྟོང་ཕྲག་མང་པོར་འཚོ་བཅུད་སྤྲོད་ཀྱི་ཡོད་པ
ཤེས་ན་རྨོ་མོ་ལགས་ཧ་ཅང་གི་མཉེས་པོ་ཡོང་ངེས་ཡིན།
ཁོང་གིས་བོད་མི་དམངས་གཅིག་པུ་མ་ཡིན་པར་འཛམ་བུ་གླིང་ལ་གནང་
བའི་གསོལ་རས་ཆེ་ཤོས་ནི་༸གོང་ས་སྐྱབས་མགོན་སྐུ་ཕྲེང་བཅུ་བཞི་པ་མཆོག་
ཚུད་པའི་བླ་སྤྲུལ་གསུམ་བཙས་པ་དེ་ཡིན་པ་བརྗོད་མི་དགོས། ྋགོང་ས་མཆོག་
གིས་ལོ་ངོ་ལྔ་བཅུ་ལྷག་གི་རིང་འགྲོ་བ་མིའི་རིགས་སྤྱི་དང་འཛམ་གླིང་ཞི་བདེར་
ཞབས་འདེགས་འགྲན་ཟླ་བྲལ་བ་སྒྲུབ་གནང་ཡོད།

རྒྱལ་ཡུམ་ཆེན་མོ། 269
༸གོང་ས་མཆོག་གིས་རྡོ་རྗེ་གདན་གྱི་བྱང་ཆུབ་ལྗོན་ཤིང་འོག་ནས་དད་ལྡན་
ཆོས་ཞུ་བ་རྣམས་ལ་རྒྱལ་ཡུམ་ཆེན་མོ་མཆོག་སྐུ་གཤེགས་པའི་གནས་ཚུལ་དེ་
འགྲེལ་བརྗོད་གནང༌།106 ཁོང་གིས་རྒྱལ་ཡུམ་ཆེན་མཆོག་གིས་དོན་སྙིང་ལྡན་པའི་
106 “ཕྱི་ལོ་༡༩༨༡ ལོར་ངོས་ཀྱི་ཨ་མ་ལགས་ལ་གྲིབ་སྐྱོན་གྱི་སྙུན་གཞི་ཕོགདེ་ནས་དུས་ཡུན་
རིང་པོ་མ་བཞུགས་པར་སྐུ་གཤེགས། ཧ་ལམ་མི་ལོ་བརྒྱ་ཕྲག་གཅིག་ལ་ཉེ་བར་འཚོ་གཞེས་
གནང་བའི་རིང༌། ཨ་མ་ལགས་སྐུ་གཟུགས་བདེ་ཐང་ངང་བཞུགས་རྗེས་གཟིམ་མལ་དུ་ལུས་པའི་
གནས་སྐབས་དེ་ནི་མི་གཞན་གྱི་རོགས་རམ་ལ་བརྟེན་དགོས་ཆགས་པ་ཐོག་མ་ཡིན་ངེས། དེ་
སྔར་ཨ་མ་ལགས་ཀྱིས་རང་ལས་རང་གིས་བྱེད་པ་སྟེ། དཔེར་ན། དུས་རྒྱུན་ཞོགས་པ་སྔ་པོར་
བཞེངས་ཀྱི་ཡོད་ཀྱང༌། ཞབས་ཞུ་ཚོ་སྔ་པོར་ལངས་བཅུག་གི་མེད་པ་རེད། ཨ་མ་ལགས་ཀྱི་
ལག་པའི་མཁྲིག་མའི་ཚིགས་ལ་རྨས་སྐྱོན་བྱུང་དབང་གིས་སྐུ་ངལ་ཡོད་ནའང་ཞོགས་པའི་
གསོལ་ཇ་བཟོ་བ་སོགས་གནང་གི་ཡོད་འདུག སྐུ་ཚེ་མཐའ་མའི་གནས་སྐབས་དེར། བསྟན་
འཛིན་ཆོས་རྒྱལ་ཨ་མ་ལགས་དང་ལྷན་དུ་ཡོད་པ་དང་། ཉིན་ཞིག་བསྟན་འཛིན་ཆོས་རྒྱལ་གྱིས་
ཨ་མ་ལགས་ལ། ཁྱེད་རང་གི་བུ་ཕྲུག་ཚོའི་ནང་ནས་ཐུགས་མཉེས་ཤོས་གནང་ཡུལ་སུ་ཡིན་
ནམ་ཞེས་བཀའ་འདྲི་ཞུས་འདུག དེ་གསུང་སྐབས་ངོས་ཀྱི་སེམས་ལ་ང་རང་ཡིན་གསུང་ཡོད་
ཤག་སྙམ་པ་དྲན་སོང༌། དེར་བརྟེན། ངའི་བསམ་པར་སྐབས་དེར་བསྟན་འཛིན་ཆོས་རྒྱལ་གྱི་
བསམ་པར་ཁོ་རང་ཡིན་ཞེས་གསུང་རོགས་བྱས་ན་སྙམ་ཡོད་ཤག་རེད། ཨ་མ་ལགས་ནས་མོ་
རང་མཉེས་ཤོས་དེ་བློ་བཟང་བསམ་གཏན་ཡིན་ཞེས་གསུང་འདུག རྗེས་ལ་ཨ་མ་ལགས་
གཤེགས་དུས་འཁྲིས་ལ་ཡོད་མཁན་ནི་ངེད་སྤུན་མཆེད་ཚོའི་ནང་ནས་བློ་བཟང་བསམ་གཏན་
གཅིག་པོ་རེད།
ཨ་མ་ལགས་མ་གཤེགས་སྔོན་ཙམ་ལ། ངོས་རང་ཨ་མ་ལགས་ཀྱི་བཞུགས་གནས་སུ་
བཅར་རྒྱུ་བྱུང་ཡང་། ཨ་མ་ལགས་གཤེགས་དུས་ངོས་རང་རྡོ་རྗེ་གདན་དུ་ཡོད། སྐུ་ཚེ་མ་ཟིན་
པའི་གནས་ཚུལ་དེ་གོ་ཐོས་བྱུང་འཕྲལ་ཨ་མ་ལགས་དེ་ཉིད་ཀྱིས་བདེ་འགྲོའི་རྟེན་བཟང་ཐོབ་པའི་
སྨོན་ལམ་བརྒྱབ། སྐབས་དེར་གསུང་ཆོས་ལ་བཅར་མཁན་ཚང་མས་གདུང་སེམས་མཉམ་སྐྱེད་

270
ཆུ་སྐྱེས་སྒྲོལ་མའི་བསྒྱུར་དེབ།
དང་སྨོན་ལམ་བརྒྱབ་སོང་བ་དེར་ངོས་རང་སེམས་འགུལ་ཆེན་པོ་ཐེབས་བྱུང༌། དེ་སྐབས་བོད་
གཞུང་གི་ངོས་ནས་སྲོལ་རྒྱུན་འགྲོ་ལུགས་ལྟར་བྱས་ཏེ་ང་ལ་སེམས་གསོ་བྱེད་པའི་ཡི་གེ་ཞིག་
བསྐུར་ནས་དེ་སྐོར་གླིང་རིན་པོ་ཆེས་ང་ལ་གསུང་ན་གསུང་བདེ་བའི་ཚོད་དཔག་བྱས་ཡོད་
འདུག་ཀྱང༌། རྒྱུ་མཚན་འགའ་ཞིག་གི་རྐྱེན་པས་ཡི་གེ་དེ་ཐད་ཀར་ངོས་རང་ལ་འབྱོར་བྱུང༌། དེ་
ནས་ཡ་མཚན་ཅན་གྱི་གནས་ཚུལ་ཞིག་བྱུང་བ་སྟེ།ངོས་ནས་ཡི་གེ་དེ་བཀླགས་རྗེས་གླིང་རིན་པོ་
ཆེར་ཕུལ་བར། ཁོང་གིས་ཡི་གེ་དེ་ལྗགས་ཀློག་གནང་ཟིན་ནས་ཅི་བྱེད་དགོས་མ་མཁྱེན་པར་
ངོས་ཀྱི་སར་ཕེབས་ཏེ། དབུ་ཕུར་བཞིན་ཕུར་བཞིན་པའི་ངང་ལ། དངོས་འབྲེལ་བྱས་ན་ཡི་གེ་
འདི་ངས་ཁྱེད་རང་ལ་འབུལ་རྒྱུ་ལས་ཁྱེད་རང་གིས་ང་ལ་གནང་རྒྱུ་ཞིག་མིན་ནའང༌། ད་གང་བྱེད་
དགོས་སམ། ཞེས་གསུང་བྱུང༌། དེ་ནི་ངོས་ནས་གླིང་རིན་པོ་ཆེ་བཀའ་མོལ་འགག་པའི་གནས་
སྐབས་ཤིག་མཇལ་བ་ཐོག་མ་དེ་ཡིན། སྐབས་དེར་དངོས་འབྲེལ་ཧ་ཅང་ཡིད་སྐྱོ་བ་ཞིག་བྱུང༌།
དེ་ནི་ངོས་རང་ལས་དོན་གྱི་བྲེལ་བའི་གནོན་ཤུགས་དང༌། ལོ་རེ་བཞིན་ལས་འགན་མང་དུ་སོང་
རིམ་བཞིན་ཨ་མ་ལགས་དང་མཇལ་བའི་གོ་སྐབས་ཇེ་ཉུང་དུ་སོང་བ་དེས་ཡིན།” ྋགོང་ས་
མཆོག་གི་རང་རྣམ་<<བཙན་བྱོལ་གྱི་རང་དབང་>> A Cornelia & Michael Bessie
Book ཡིས་དཔར་སྐྲུན། ཕྱི་ལོ་1990 ཤོག་ངོས་239 ་ན་གསལ་བ་བོད་བསྒྱུར་བྱས།
དེ་ཡང་ཡིག་ཚགས་དག་ཏུ་འཁོད་གསལ་ལྟེ་ན། གོང་ས་མཆོག་དང་རྒྱལ་ཡུམ་ཆེན་མོའི་
མཇལ་འཛོམས་མཐའ་མ་དེ་ཕྱི་ལོ་༡༩༨༡ ཟླ་༡ ཚེས་༧ ཉིན་དགོང་དྲོར་ཡིན་པ་དང་། དེ་
སྐབས་༸གོང་ས་ྋསྐྱབས་མགོན་ཆེན་པོ་མཆོག་༸རྒྱལ་ཡུམ་ཆེན་མོའི་སྐུ་དྲུང་དུ་ཆེད་གཉེར་
ཆིབས་སྒྱུར་དང་ཐུགས་སྨོན་བཀའ་སློབ་སྩལ་འདུགདེ་ནས་ལྕགས་སྦྲེལ་བོད་ཟླ་༡༢ པའི་ཚེས
༧ དང་ཕྱི་ལོ་༡༩༨༡ ཟླ་༡ ཚེས་༡༢ རེས་གཟའ་ཟླ་བའི་སྔ་དྲོའི་ཆུ་ཚོད་༡༠།༤༥ཐོག་རྒྱལ་
ཡུམ་ཆེན་མོ་སྐུ་ཞི་བར་གཤེགས། དགུང་གྲངས་༨༡ ཡིན།

རྒྱལ་ཡུམ་ཆེན་མོ། 271
མི་ཚེ་ཞིག་སྐྱེལ་གནང་10 བ་དང༌། ཚེ་མཇུག་ལ་མ་ཎི་མང་པོ་གསོག་སྒྲུབ་གནང་
སྐོར་གསུང༌། ྋགོང་ས་ཆེན་པོས་རང་ཉིད་ཐུགས་སེམས་སྐྱོ་ཡི་མི་འདུག གང་ལ་
ཟེར་ན། ཨ་མ་ལགས་ལ་སྐྱེ་བ་བཟང་པོ་ཞིག་ཐོབ་པར་ཐེ་ཚོམ་མེད་ཅེས་གསུངས།
ངའི་རྨོ་མོ་ལགས་ད་ལྟ་ང་ཚོ་ཚང་མའི་མཉམ་དུ་ཡོད་པ་དང་ཁོང་གི་སར་ཡོད་པ་
ཚང་མར་སྤྲོ་བ་སྦྱིན་བཞིན་ཡོད་པའི་ཡིད་ཆེས་ཡོད།
107 “ངོས་ཀྱི་ཨ་མ་ལགས་ནི་ངོས་ནས་ངོ་ཤེས་པའི་ཁྲོད་ནས་བྱམས་བརྩེ་ཆེན་པོ་ལྡན་མཁན་
ཞིག་ཡིན། བྱམས་བརྩེ་དང་སྙིང་རྗེ་ལྡན་པའི་བུད་མེད་ཕུལ་དུ་བྱུང་བ་ཞིག་ཡིན་སྟབས། ཨ་མ་
ལགས་ཞལ་ཚོར་མཁན་ཚང་མས་དགའ་གུས་ཞུ་ཡུལ་ཞིག་ཡིན།” ༸གོང་ས་མཆོག་གི་རང་
རྣམ་<<བཙན་བྱོལ་གྱི་རང་དབང་>> A Cornelia & Michael Bessie Bookཡིས་
དཔར་སྐྲུན། ཕྱི་ལོ་1990ཤོག་ངོས་8 པ་ན་གསལ་བ་བོད་བསྒྱུར་བྱས།

272 ཆུ་སྐྱེས་སྒྲོལ་མའི་བསྒྱུར་དེབ།
སྒྱུར་མཁན་གྱི་མཇུག་གཏམ།
རྒྱལ་ཡུམ་ཆེན་མོའི་སྐུ་ཚེའི་ལོ་རྒྱུས་ཀྱི་དེབ་འདི་ནི། ཕྱི་ལོ་1979 ལོ་སྟེ་རྒྱལ་
ཡུམ་ཆེན་མོ་དགུང་གྲངས་79 སྐབས་ལ་བཀའ་འདྲི་ཞུས་ཤིང་ཡི་གེར་བཀོད་པ་
ཞིག་རེད། ཡིན་ནའང༌། དེབ་འདིའི་ནང་ཕྱི་ལོ་1965 ལོ་བར་ཏེ། དགུང་གྲངས་
དྲུག་ཅུ་རེ་ལྔ་བར་གྱི་མཛད་པ་ལས་གསལ་མི་འདུག དེ་ནི་ཕལ་ཆེར་བཀའ་འདྲི་ཞུ་
རྒྱུ་མ་བྱུང་བ་འདྲ། གང་ལྟར། ཕྱི་ལོ་1981ལོར་རྒྱལ་ཡུམ་ཆེན་མོ་སྐུ་གཤེགས་
ིཤིང་། དེའི་ཕྱི་ལོ་སྟེ་1982 ལོར་དགུང་ན་31 ལ་སོན་པའི་གཡང་འཛོམས་སྒྲོལ་
མ་ལགས་རྐྱེན་འདས་སུ་གྱུར་འདུག གལ་སྲིད་ཁོང་བཞུགས་ཡོད་ན། རྒྱལ་ཡུམ་
ཆེན་མོའི་སྐོར་ཆ་ཚང་ཞིག་རྩོམ་འབྲི་གནང་ཡོད་ངེས་སྙམ།
དེབ་འདིའི་རྩོམ་པ་པོ་ནི་སྐུའི་གཅེན་པོ་རྒྱ་ལོ་དོན་གྲུབ་ལགས་ཀྱི་སྲས་མོ་
གཡང་འཛོམས་སྒྲོལ་མ་ལགས་རེད། ཁོང་མོ་ནི་ཕྱི་ལོ་1950 ལོར་སྐྱེས་ཤིང༌། རྒྱ་
གར་ནང་ནས་མཐོ་སློབ་བར་དང་། དེ་ནས་དབྱིན་ཡུལ་གྱི་རྒྱལ་ས་ལོན་ཌོན་དུ་
ཕེབས་ནས་སློབ་གཉེར་གནང་། དེ་རྗེས་རྡ་རམ་ས་ལར་ཡོད་པའི་བོད་ཀྱི་དཔེ་
མཛོད་ཁང་དུ་ཕྱག་ལས་གནང་བ་དང་། ཕྱི་ལོ་1979ལོར་རྒྱལ་ཡུམ་ཆེན་མོར་

273རྒྱལ་ཡུམ་ཆེན་མོ།
བཀའ་འདྲི་ཞུས་ཏེ་ལོ་རྒྱུས་འདི་ཡི་གེར་བཀོད་པ་དང༌། དེ་ཡང་རྒྱལ་ཡུམ་ཆེན་
མོས་བོད་སྐད་ནང་གསུང་བ་དག་གཡང་འཛོམས་ཚེ་རིང་ལགས་ཀྱིས་དབྱིན་ཡིག་
ནང་བྲིས་པ་ཞིག་རེད། ཡིན་ནའང་། 1965 ལོ་ནས་སྐུ་གཤེགས་པའི་བར་གྱི་ལོ་
རྒྱུས་སྐོར་བཀའ་འདྲི་ཞུ་རྒྱུ་ལུས་པ་འདྲ།
དེབ་འདི་ཡང་ཡུན་རིང་ཞིག་ལ་རྩོམ་སྒྲིག་མ་ཐུབ་པར་ལྷག་འདུག་པ་དེ་ཕྱི་ལོ་
2000 ལོར་གཡང་འཛོམས་སྒྲོལ་མ་ལགས་ཀྱི་གཅེན་པོ་མཁས་གྲུབ་དོན་གྲུབ་
ལགས་ཀྱིས་རྩོམ་སྒྲིག་དང་།ངོ་སྤྲོད་ཡི་གེ་དང་བཅས་དཔར་སྐྲུན་གནང་བ་ནས་
དབྱིན་ཡིག་ནང་ཀློག་མཁན་ཚོས་རྒྱལ་ཡུམ་ཆེན་མོའི་ལོ་རྒྱུས་འདི་རྒྱ་ཁྱབ་ཏུ་
བཀླགས་ཡོད་པ་དང་ཀློག་མཁན་མང་པོས་དགའ་མོས་བྱེད་པའི་དེབ་ཅིག་རེད།
མཚམས་འདིར་ཞུ་རྒྱུ་ཞིག་ལ། དེབ་འདིའི་ནང་རྒྱལ་ཡུམ་ཆེན་མོ་དགུང་ལོ་
དྲུག་ཅུ་རེ་ལྔའི་བར་གྱི་ལོ་རྒྱུས་ལས་གསལ་མེད་ནའང༌། དེའི་རྗེས་ཀྱི་ལོ་རྒྱུས་དེ་
ཚོ་ང་ཚོར་ཐོབ་རྒྱུ་མེད་པ་དེ་འདྲ་མ་རེད། <<སྐུ་མདུན>>ཞེས་པའི་ཨིན་དེབ་
Kundun, A Biography of the Family of the Dalai Lama ཞེས་པ་ནི་ང་
ཚོས་མཇལ་དགོས་པའི་དེབ་ཅིག་ཡིན། འབྲེལ་ཡོད་མང་པོ་ཞིག་ལ་བཀའ་འདྲི་དང་
བཅས་ཏེ་ཡབ་གཞིས་ཀྱི་སྐོར་ཧ་ཅང་གསལ་པོ་དང་ཞིབ་ཕྲ་བྲིས་གནང་འདུག་པའི་
དེབ་འདིའི་ནང༌། རྒྱལ་ཡུམ་ཆེན་མོའི་སྐུ་ཚེའི་ལོ་རྒྱུས་སྐོར་མང་ཙམ་བཀོད་འདུག་
པ་སྟེ། “རྒྱལ་ཡུམ་ཆེན་མོ་ནི་གཞན་དང་མི་འདྲ་བའི་བུད་མེད་ཁྱད་པར་ཅན་ཞིག་
སྟེ། ཁོང་ཁྲོ་མེད་པ། བདག་འཛིན་མེད་པ། མི་གཞན་ལ་ཕྲག་དོག་མི་གནང་མཁན་

274 ཆུ་སྐྱེས་སྒྲོལ་མའི་བསྒྱུར་དེབ།
ཞིག་ཡིན། ཁོང་ནི་གཟི་བརྗིད་ལྡན་པ་ཞིག་ཡིན།”ཞེས་དང་། “རྡི་ལི་ནས་རྡ་རམ་
ས་ལར་ཕེབས་ལམ་འཁེལ་ཡུལ་པ་ཐན་ཀོཊ་ཡི་ཕྱི་ལོགས་ནས་རླངས་འཁོར་
བརྡབ་སྐྱོན་བྱུང་སྟེ། རླངས་འཁོར་མགོ་རྟིང་ལོག་པ། ཆག་སྐྱོན་ཤོར་བ། མེ་འབར་
བ་སོགས་བྱུང་ཡང༌། སྟབས་ལེགས་པ་ཞིག་ལ་ཨ་མ་ལགས་ཀྱི་སྒལ་པ་དང་
དཔུང་པ་ལ་རྨས་སྐྱོན་ཏོག་ཙམ་བྱུང་བ་ལས་གཞན་གང་ཡང་མ་བྱུང་བ”སོགས་
དང༌། རྒྱལ་ཡུམ་ཆེན་མོས་རང་གི་ཨ་མ་དྲན་ནས་སེམས་ངལ་བྱུང་སྐོར་ལ་༸ གོང་
ས་མཆོག་གིས་“ངའི་རྨོ་མོ་ལགས་བོད་ལ་བཞག་ནས་ཡོང་དགོས་པ་བྱུང་བ་དེས་
ཨ་མ་ལགས་ལ་སེམས་ངལ་ཆེན་པོ་བྱུང་ཡོད་ངེས་རེད། ཁོང་གཉིས་སེམས་ཐག་
ཤིན་ཏུ་ཉེ་པོ་ཡོད་པ་མ་ཟད་ངོ་རིས་ཀྱང་འདྲ་པོ་ཡོད།” ཅེས་གསུང་བ་དང༌། དེ་
བཞིན་དབྱིན་ཡུལ་ལ་སྨན་བཅོས་ཆེད་ཕེབས་ནས་“རྡ་རམ་ས་ལར་ཕྱིར་ཕེབས་
གནང་རྗེས། ཨ་མ་ལགས་ཉིན་རྟག་པར་བུ་གསོ་ཁང་ལ་ཕེབས་ཏེ། དྭ་ཕྲུག་ཏུ་གྱུར་
པ་དང་ནད་པ་ཆགས་པའི་ཕྲུ་གུ་ཚོར་གཟིགས་རྟོག་དང༌། ཁོང་ཚོའི་གྱོན་ཆས་བཀྲུ་
རོགས་དང་ལྟ་སྐྱོང་བྱེད་རོགས་སོགས་གནང་ཡོད། སྐབས་དེར་ས་མཚམས་
བརྒལ་ནས་ཡོང་མཁན་གྱི་ཕྲུ་གུ་ལྔ་བཅུ་ནས་དྲུག་ཅུ་བར་རྒྱ་གར་ནང་འབྱོར་གྱི་
ཡོད།” ཅེས་གསུང་ཡོད་པ། ཡང་དེབ་དེའི་ནང་། “ག་དུས་ཡིན་ནའང་རྒྱལ་བ་རིན་
པོ་ཆེ་ཕྱི་ལ་ཕེབས་སྐབས་རྒྱལ་ཡུམ་ཆེན་མོ་ཐེག་ཆེན་ཆོས་གླིང་གཙུག་ལག་ཁང་
དུ་ཕེབས་ནས་༸ གོང་ས་མཆོག་མཇལ་གྱི་ཡོད། འོན་ཀྱང་། ཕྱི་ལོ་1980 ལོའི་
དགུན་ཁར་ྋརྒྱལ་དབང་ཐམས་ཅད་མཁྱེན་པ་རྡོ་རྗེ་གདན་དུ་ཆིབས་བསྐྱུར་མཛད་

275རྒྱལ་ཡུམ་ཆེན་མོ།
སྐབས་གནམ་གཤིས་གྲང་ཞིང་རྒྱལ་ཡུམ་མཆོག་སྐུ་ཆམས་བཞེས་པས་མཇལ་
ཁར་ཕེབས་མ་ཐུབ་པ་ཆགས། དེར་བརྟེན། ༸གོང་ས་མཆོག་ཀ་ཤི་མིར་གཟིམ་
ཁང་དུ་ཆེད་ཕེབས་བསྐྱངས་ནས་རྒྱལ་ཡུམ་ཆེན་མོ་དང་མཇལ་འཕྲད་གནང་། དེ་
སྐབས་རྒྱལ་དབང་མཆོག་ཕྲུ་གུ་ཆུང་ཆུང་ལྟ་བུར་རྒྱལ་ཡུམ་ཆེན་མོའི་གཟིམ་ཁྲིའི་
ཟུར་ལ་བཞུགས་ནས་བཀའ་མོལ་གནང་། དེ་སྐབས་རྒྱལ་ཡུམ་ཆེན་མོར་་ང་ལ་
བཤད་རྒྱུ་འདྲ་ཡོད་དམ།” ཞེས་བཀའ་འདྲི་གནང་བ་ལ་རྒྱལ་ཡུམ་ཆེན་མོས།
་མེད། བཤད་དགོས་པ་ཅི་ཡང་མེད།’ ཅེས་གསུང་བྱུང་། ྋརྒྱལ་དབང་མཆོག་
གིས་རྒྱལ་ཡུམ་ཆེན་མོར། འཆི་རྒྱུར་འཇིགས་དགོས་པ་གང་ཡང་མེད་པ་དང་སྐུ་
ཐང་ལ་དམིགས་པ་གཏད་ནས་ཁ་ཏོན་བྱེད་དགོས། ‘ཁྱེད་རང་སྐྲག་གི་འདུག
གམ།'ཞེས་བཀའ་འདྲི་གནང་དུས་་སྐྲག་གི་མི་འདུག་”ཅེས་བཀའ་ལན་ཕུལ་སོང་།
དེ་རྗེས་ཕན་ཚུན་འཚམས་འདྲི་ཞུས་ནས་ཕྱིར་ཕེབས་གནང་སྐབས་༸གོང་ས་
མཆོག་གིས། ‘གཅིག་བྱས་ན་ང་གཉིས་ཡང་སྐྱར་འཕྲད་སྲིད།’ ཞེས་གསུང་ནས་
ཕེབས་གནང་སྐོར། “རྒྱལ་ཡུམ་ཆེན་མོ་དགུང་ལོ་བརྒྱད་བཅུ་གྱ་གཅིག་ལ་སོན་
པའི་ཟླ་གཉིས་ཀྱི་རྗེས་ལ་གློ་ནད་ཀྱི་རྐྱེན་པས་སྐུ་གཤེགས། རྒྱལ་ཡུམ་མཆོག་སྐུ་
མ་གཤེགས་པའི་སྔོན་གྱི་མཚན་མོ་དེར་ཐང་ཀའི་མདུན་ནས་ཡར་བཞེངས་ཏེ་
ཐུགས་སྨོན་གནང༌། སྐབས་དེར། ཁོང་ལ་འཇིགས་སྣང་སྤུ་ཙམ་ཡང་མེད་པར་
༸གོང་ས་མཆོག་གིས་ཐུགས་བཀོད་གནང་བ་ལྟར་གནང་” བའི་སྐོར། ཡང་
སྐབས་དེར། “འཛིན་སྐྱོང་བཀའ་ཤག་གིས་རྒྱལ་ཡུམ་ཆེན་མོ་སྐུ་གཤེགས་པའི་

276
ཆུ་སྐྱེས་སྒྲོལ་མའི་བསྒྱུར་དེབ།
གནས་ཚུལ་དེ་༸ གོང་ས་མཆོག་ལ་སྙན་སེང་ཞུ་སྟངས་ལ་སེམས་ཁྲལ་གནང་བ་
སོགས་ལ་སྐུ་མདུན་གྱིས་སྐུ་རྩེད་དང་སྦྲགས། “ཁོང་ཚོས་གླིང་རིན་པོ་ཆེར་ཕྱག
ཡིག་ཅིག་ཕུལ་ནས་གནས་ཚུལ་དེ་ངོས་ལ་ཞུ་རོགས་ཞེས་སྙན་སེང་ཞུས་འདུག
འོན་ཀྱང༌། སྐབས་དེར་གླིང་རིན་པོ་ཆེས་གསུང་ཆོས་གནང་བཞིན་ཡོད་པས་ཡི་གེ་
དེ་ཐད་ཀར་ངོས་ལ་སྤྲད། ངོས་ནས་ཡི་གེ་དེ་བཀླགས་ནས་གླིང་རིན་པོ་ཆེར་ཕུལ་
བ་ཡིན། དེ་ནས་གླིང་རིན་པོ་ཆེས་གནས་ཚུལ་དེ་ངོས་ལ་གསུང་རྒྱུར་སྒུག་བསྡད་
པ་ཡིན།” ཞེས་གསུང་ཡོད་པ་སོགས་ཧ་ཅང་ཞིབ་པ་མཇལ་རྒྱུ་ཡོད།
དེ་དང་ཕྱོགས་མཚུངས་ལྟག་མཚེར་རིན་པོ་ཆེའི་རྣམ་ཐར་ཨིན་དེབ་<<Tibet
is My Country>> དང་། ཨ་མ་རྗེ་བཙུན་པདྨ་ལགས་ཀྱི་ལོ་རྒྱུས་ཨིན་དེབ
<<Tibet-My Sotry>> གཉིས་ནའང་རྒྱལ་ཡུམ་ཆེན་མོའི་སྐོར་མང་དུ་མཇལ་རྒྱུ་
ཡོད་པ་བཅས་ད་རེས་གུས་མོས་འདིར་མཚམས་སྦྱོར་ཙམ་ཞུ་བ་ལས་དེ་དག་
ཕྱོགས་གཅིག་ཏུ་སྒྲིག་པའི་དུས་ཚོད་ཀྱིས་ལྕོགས་མ་སོང་། ཀློག་མཁན་རྣམ་པས་
དེབ་དེ་ཚོ་མཇལ་ཀློག་གནང་རོགས་ཞེས་འབོད་སྐུལ་ཞུ་བ་ཡིན།
ངས་དེབ་འདི་བོད་སྐད་དུ་བསྒྱུར་ཚར་ཞིང༌། འབྲེལ་ཡོད་ཡིག་ཆ་གང་འཚམ་
ཞིག་ནས་དགོས་གནད་ཅན་དུ་མཐོང་བ་མང་པོ་ཞིག་མཆན་ཡིག་གི་རྣམ་པས་ལྷན་
ཐབས་སུ་སྦྱར་ནས་ཀློག་མཁན་ཚོས་དཀྱུས་གཅིག་ལ་དོན་གནད་མང་པོ་ཞིག་
ཤེས་རྟོགས་ཡོང་བར་སྟབས་བདེ་བཟོ་ཁུལ་བྱས་ཡོད་པ་འདིས་ཕན་ཐོགས་ཨེན་
ཙམ་རེ་འབྱུང་སྲིད།

277རྒྱལ་ཡུམ་ཆེན་མོ།
ཕྱི་ལོ་2014 ལོར་ང་རང་རྒྱ་གར་ལ་ཆེད་བཅར་གྱིས་རྒྱལ་ཡུམ་ཆེན་མོའི་སྐུ་
ཚེ་སྨད་ཀྱི་མཛད་པའི་སྐོར་ལ་རྒྱུས་ལོན་རགས་ཙམ་ཞུས། རྒྱལ་ཡུམ་ཆེན་མོ་དང་
འབྲེལ་འདྲིས་ཡོད་མཁན་ཁག་ཅིག་དང་ལྷན་བཀའ་མོལ་ཞུ་རྒྱུ་བྱུང༌། རྒྱལ་ཡུམ་
ཆེན་མོ་ནི་བུད་མེད་སྤྱིར་བཏང་བ་ཞིག་མ་རེད། དགོངས་པ་རྒྱ་ཆེན་པོ་བཞེས་ཐུབ་
མཁན། བཟོད་བསྲན་ཅན། ཁེངས་དྲེགས་རྩ་བ་ནས་མེད་མཁན། སྙིང་རྗེ་ཅན། ག་
དུས་མཇལ་བ་ཡིན་ནའང་འགྱུར་བ་མེད་པར་བཞུགས་མཁན་ཞིག་ཡིན་ཞེས་
གཅིག་གྱུར་གྱིས་གསུང་གི་འདུག
བཅར་འདྲི་ཞུ་ཡུལ་གཅིག་ནི་བཀའ་ཟུར་རིན་ཆེན་མཁའ་འགྲོ་མཆོག་ཡིན།
ཁོང་ནི་སྐུའི་གཅུང་པོ་མངའ་རིས་རིན་པོ་ཆེའི་སྐུ་ཟླ་དང་དུས་ཡུན་རིང་པོར་རྒྱལ་
ཡུམ་ཆེན་མོའི་མཉམ་དུ་བཞུགས་མྱོང་མཁན་ཞིག་ཡིན། ཁོང་གིས་རང་ཉིད་ཡབ་
གཞིས་སུ་མནའ་མར་ཕེབས་པ་ནས་རྒྱལ་ཡུམ་ཆེན་མོས་རང་ཉིད་ལ་གདེང་འཇོག་
གམ་ངོས་འཛིན་གནང་རིམ་ནས་གླེང་སྟེ། མདོ་དོན་རྒྱལ་ཡུམ་ཆེན་མོ་ནི་དགོངས་
པ་རྒྱ་ཆེན་པོ་བཞེས་གནང་མཁན་ཞིག་དང༌། སྙིང་རྗེ་དང་བྱམས་བརྩེའི་བདག་ཉིད་
ཅིག མཐོ་དམན་བར་མའི་སྐྱེ་བོ་སུ་འདྲ་ཞིག་དང་ལྷན་དུ་བཀའ་མོལ་སོགས་གནང་
བར་རྣམ་འགྱུར་གཅིག་མཚུངས་གནང་མཁན་ཞིག་ཡིན་གསུང་བྱུང༌།
སྐུ་ཚེ་སྨད་ཀྱི་ལོ་རྒྱུས་སྐོར་ལ། དཔེར་ན། ྋགོང་ས་སྐྱབས་མགོན་ཆེན་པོ་
མཆོག་གིས། “ངའི་ཨ་མ་ལགས་ང་ཚོ་རྒྱ་གར་ལ་འབྱོར་དུས་ཕལ་ཆེར་བོད་ཡིག་
ཀློག་མཁྱེན་གྱི་མ་རེད། ཡིན་ནའང༌། ང་ཚོ་རྒྱ་གར་ལ་འབྱོར། མ་སུ་རུ་ནས་མགོ་

278 ཆུ་སྐྱེས་སྒྲོལ་མའི་བསྒྱུར་དེབ།
བཙུགས་ཏེ་ཨ་མ་ལགས་ཀྱིས་བོད་ཡིག་ཀློག་པ་ལ་ཨུ་ཚུགས་བསྐྱོན་ནས། རྗེས་
ལ་མདོ་དེ་འདྲ་ཀློག་པ་དེ་འདྲ་བྱུང་བ་རེད། གཞན་ང་ཚོ་ཟི་ལིང་པས་བོད་སྐད་ཞེ་བོ་
ཤེས་ཀྱི་མ་རེད། ཟི་ལིང་པའི་རྒྱ་སྐད་ཆག་རྒྱུ་འདྲ་བོ་ཞིག་མ་གཏོགས་ཤེས་ཀྱི་མ་
རེད། ཡིན་ནའང་།་ཨུ་ཚུགས་བསྐྱོན་ན་དེ་འདྲ་ཞིག་ཡོང་གི་འདུག” ཅེས་ཕྱི་ལོ་
2018 ཟླ་11ཚེས་༔ཉིན་རྡོར་གདན་གྱི་གསུང་ཆོས་མཇུག་སྡོམ་སྐབས་གསུང་
ཡོད།
བཀའ་ཟུར་རིན་ཆེན་མཁའ་འགྲོ་མཆོག་གིས། རྒྱལ་ཡུམ་ཆེན་མོས་དུས་རྒྱུན་
ཞལ་འདོན་གནང་བ་དང༌། ཉམ་ཐག་རིགས་ལ་རོགས་རམ་གནང་བ་སོགས་དང༌།
དེ་ནས་དོན་དག་གཅིག་ལ། འབྲས་ལྡན་ཤིང་སྟེ། ཚ་ལུ་མ་དང་ཀུ་ཤུ་སོགས་དང༌།
དེ་བཞིན་མེ་ཏོག་རིགས་སྣ་ཚོགས་ཀྱི་ས་བོན་ཉར་བ་ལ་ཧ་ཅང་ཐུགས་གཙིགས་
ཆེན་པོ་གནང་སྟེ། ང་ཚོ་ཕ་ཡུལ་བོད་དུ་སླེབས་ན་འདི་དག་ངེས་པར་འདེབས་
འཛུགས་བྱེད་དགོས་ཞེས་ནམ་ཞིག་ཕ་ཡུལ་དུ་ལོག་ཕེབས་པའི་བསྐལ་པ་བཟང་པོ་
ཞིག་འཆར་རྒྱུར་རེ་སྨོན་ཧ་ཅང་ཆེན་པོ་གནང་ནས་བཞུགས་སོང་། དེ་ནས་བར་
སྐབས་ཤིག་ལ་བོད་ནས་རྒྱལ་ཡུམ་ཆེན་མོའི་སྐུ་མཆེད་ཅིག་རྒྱ་གར་ནང་གཉེན་
འཕྲད་དུ་ཕེབས་སོང་བ་དེ་དང་ལྷན་ཉིན་མང་པོར་བཀའ་མོལ་གནང་ནས་བཞུགས་
པ་དང༌། དེ་མཚམས་ཤིག་ནས་ཕ་ཡུལ་མདོ་སྨད་ཕྱོགས་དང་གྱེས་ནས་ལོ་ངོ་ཧ་
ཅང་མང་པོ་སོང་བའི་རིང་གི་འགྱུར་བ་སྤྱི་དང༌། ནང་སྒོས་སུ་རྒྱ་ནག་གི་དབང་
བསྒྱུར་འོག་གི་སྔ་རྗེས་གནས་སྟངས་ཚང་མ་མཁྱེན་རྟོགས་བྱུང་བ་འདྲ། དེ་བཞིན

279རྒྱལ་ཡུམ་ཆེན་མོ།
ཐུགས་ཀྱི་རེ་བ་དང་འཆར་སྣང་མང་པོ་ཞིག་ཀྱང་རིམ་པས་འགྱུར་ཏེ། ལྗོན་ཤིང་
དང་མེ་ཏོག་གི་སོན་གསོག་ཉར་མི་གནང་མཁན་ཞིག་ཆགས་སོང་གསུང༌།
ཡབ་གཞིས་གཟིམ་ཤག་གི་ཁོར་ཡུག་ན་ཚ་ལུ་མའི་ལྗོན་པས་མཚོན་པའི་
འབྲས་ལྡན་ལྗོན་པ་ཁག་ཅིག་ཡོད་པ་རྒྱལ་ཡུམ་ཆེན་མོས་འདེབས་འཛུགས་དང༌།
དེ་བཞིན་མཇལ་མོལ་ཁང་དུ་རྗེ་བཙུན་སྒྲོལ་མའི་ཞལ་ཐང་བྱོན་ལེགས་ཤིག་
བཞུགས་པ་རྒྱལ་ཡུམ་ཆེན་མོའི་ཐུགས་དམ་གྱི་རྟེན་ཡིན་པ་སོགས་ངོ་སྤྲོད་གནང་
བྱུང༌། དེ་བཞིན་རྒྱལ་ཡུམ་ཆེན་མོ་སྐུ་གཤེགས་པ་དང་མཉམ་དུ་ཁོར་ཡུག་གི་ལྗོན
ཤིང་དང་མེ་ཏོག་གི་ལོ་འདབ་རིགས་རང་བཞིན་གྱིས་རྙིད་ཅིང་མགོ་བོ་དུད་པའི་
རྣམ་པ་ཅན་དུ་གྱུར། ཆུ་སྒྲ་རླུང་སྒྲ་དང་བྱ་བྱེའུའི་སྐད་སོགས་ཀྱང་འགྱུར་སོང་བ་
བཅས་ཀྱི་མཐོང་སྣང་མངོན་སུམ་བྱུང་གསུང༌། རྒྱལ་ཡུམ་ཆེན་མོ་དང་འབྲེལ་བའི་
གློག་བརྙན་འོད་སྡེར་འགའ་ཡང་གནང་བྱུང༌། བཀའ་ཟུར་རིན་ཆེན་མཁའ་འགྲོ་
མཆོག་གིས་ཐུགས་བརྩེ་བླ་མེད་གནང་སོང་བར་ཐུགས་རྗེ་ཆེ་ཞུ།
གཞན་ཡང༌། རྒྱལ་ཡུམ་ཆེན་མོའི་སྐོར་བཀའ་འདྲི་ཞུ་རྒྱུའི་དྲི་བ་བཅུ་ཕྲག་
འབྲེལ་ཡོད་ཁག་ཅིག་བརྒྱུད་སྐུའི་གཅེན་པོ་རྒྱ་ལོ་དོན་གྲུབ་མཆོག་ལ་བཀའ་འདྲི་
ཞུས་པ་ཡིན། དེའི་སྐོར་རིང་མིན་དཔར་སྐྲུན་འགྲེམས་སྤེལ་གནང་ལ་ཉེ་བར་ཡོད་
པའི་ཁོང་གི་ལོ་རྒྱུས་ཀྱི་དེབ་ཁག་ནང་ཐོན་གྱི་འདུག་སྟབས། ད་རེས་ངས་འདིར་
མཆན་བུར་འགོད་པ་སོགས་ཞུས་མེད། སྐུ་ངོ་རྒྱ་ལོ་དོན་འགྲུབ་མཆོག་དང༌།
བཅར་འདྲི་གནང་རོགས་གནང་མཁན་ཚོར་ཡང་བསྐྱར་བཀའ་དྲིན་ཆེ་ཞུ།

280
ཆུ་སྐྱེས་སྒྲོལ་མའི་བསྒྱུར་དེབ།
དཔལ་ལྡན་དགའ་ལྡན་ཕོ་བྲང་ལ་སྙན་ཞུ་ཕུལ་ནས་ནོར་གླིང་དུ་ཉར་འཇོག་
ཡིག་ཚགས་ཁོངས་ནས་འབྲེལ་ཡོད་སྐུ་པར་གྲངས་དྲུག་དེབ་ནང་དཔར་འགོད་
བཀའ་འཁྲོལ་སྤྱི་སྨིན་བྱུང་བ་ལ་ཐུགས་རྗེ་ཆེ་ཞུ།
ཤེས་རབ་བསྟན་འཛིན་ལགས་དང་གནམ་མཚོ་ལགས་གཉིས་ཀྱིས་ཨིན་
ཡིག་གི་མ་ཡིག་གློག་ཀླད་ནང་འཇུག་རོགས་གནང་སྟེ་འགྱུར་གྱི་ལས་ཀ་སྟབས་
བདེ་བཟོས་པ། ཤེས་བ་དར་རྒྱས་ལགས་ཀྱིས་པར་དབང་ཞུ་བར་ཕན་གྲོགས་བླ་
མེད་གནང་བ། རྒྱ་གར་སྨན་རིའི་གླིང་དུ་གནས་བཞུགས་དགེ་བཤེས་མར་ནང་
ཚང་ཁྲི་གཡུང་དྲུང་ལགས་དང་། ཧྥ་རན་སིར་གནས་བཞུགས་རྒྱལ་མཚན་ལགས།
ཨ་རིར་གནས་བཞུགས་དཀོན་མཆོག་དོན་འགྲུབ་ལགས་དང་སྨན་པ་དཀོན་
་བརྟན་ལགས། རོང་པོ་ཀླུ་རྒྱལ་ལགས་བཅས་དང་། ཨོ་སི་ཀྲི་ལི་ཡར་
གནས་བཞུགས་གྲོགས་མོ་བསམ་གླིང་ཚེ་རིང་ལྷ་མོ་ལགས། ངའི་བུ་བསྟན་འཛིན་
འཆི་མེད་ལགས་བཅས་ནས་འགྱུར་འདི་བཀླགས་ཏེ། ཡི་གེ་ཆད་ལྷག་ནོར་གསུམ་
གྱིས་མཚོན་པའི་སྐྱོན་གནད་གསལ་འདོན་དང་དགོངས་ཚུལ་རིན་ཐང་ཅན་གནང་
བ་བཅས་ལ་བཀའ་དྲིན་ཆེ་ཞུ།
ང་ཚོའི་སྤྱི་ཚོགས་ཀྱིས་རྒྱལ་ཡུམ་ཆེན་མོ་ནི་བུད་མེད་སྤྱིར་བཏང་བ་ཞིག་མ་
ཡིན་པར་ངོས་འཛིན་དང་འབྲེལ། རྒྱལ་ཡུམ་ཆེན་མོའི་འཁྲུངས་ཚེས་ཕྱི་ཟླ་3 ཚེས་
5ཉིན་དེ་བཞིན་༼བོད་ཀྱི་ཕ་མའི་ཉིན་མོ་༽རུ་སྲུང་བརྩི་དང་། དེ་དང་ཕྱོགས་
མཚུངས་བོད་རྒྱལ་ཡོངས་རྩེད་རིགས་ལྷན་ཚོགས་ནས་༼རྒྱལ་ཡུམ་ཆེན་མོའི་དྲན་

281རྒྱལ་ཡུམ་ཆེན་མོ།
རྟེན་གསེར་གྱི་གཟེངས་རྟགས་རྐང་རྩེད་སྤོ་ལོ་འགྲན་བསྡུར་༽གོ་སྒྲིག་ཞུས་དང་ཞུ་
བཞིན་པ། རྡ་སྟེང་བོད་ཁྱིམ་ན་རྒྱལ་ཡུམ་ཆེན་མོའི་མཚན་ཅན་༼བདེ་སྐྱིད་ཚེ་རིང་
ཚོགས་ཁང་༽ཞུ་བ་ཡོད་པས་མཚོན་རྒྱལ་ཡུམ་ཆེན་མོའི་སྐོར་སྤྱི་ཚོགས་ཀྱི་དྲན་
པའི་ནང་གསོན་པོར་གནས་པ་དང་བྱམས་བརྩེའི་ནུས་པ་སྤེལ་བར་ཕན་ཐོགས་
ཆེན་པོ་ཡོང་བཞིན་ཡོད། ད་རེས་ངས་རྒྱལ་ཡུམ་ཆེན་མོའི་སྐུ་ཚེའི་མཛད་རྣམ་བོད་
སྐད་དུ་བསྒྱུར་བ་འདི་ཡང་རྒྱལ་ཡུམ་ཆེན་མོའི་བྱམས་བརྩེའི་མཛད་པ་བསྐལ་པའི་
བར་གནས་པའི་ཕན་གྲོགས་སུ་འགྱུར་བར་སྨོན་པ་ཡིན།
ངས་མ་ཡིག་གི་གོ་བ་ལེན་ཉེས་ཤོར་བ་དང༌། བོད་སྐད་དུ་བསྒྱུར་ནོར་ཐེབས་
པ། ཞུས་དག་གི་སྐབས་སུ་ཞིབ་ནན་མ་བྱུང་བ་བཅས་ཀྱི་ནོར་འཁྲུལ་ཡོད་པ་ནི་ཞུ
མ་དགོས། དེར་བརྟེན། དགོངས་འཆར་གནང་བར་དགའ་བསུ་ཞུ།
སྒྱུར་བ་པོས། ཕྱི་ལོ་2019 ཟླ་7 ཚེས་6 དགེ་བར།

རྩོམ་སྒྲིག་འགན་འཁུར་བ། ཆུ་སྐྱེས་སྒྲོལ་མ།
དཔེ་གཟུགས་བྱུས་འགོད་པ། སྨན་རིའི་དགེ་བཤེས་ཁྲི་གཡུང་དྲུང༌།
རྒྱལ་ཡུམ་ཆེན་མོ།
2020ལོར་དཔར་གཞི་དང་པོར་བསྒྲིགས།
དཔར་གཞི་སྒྲིག་ཐེངས།
2020 ལོར་རྒྱ་གར་ལྡི་ལི་ནས་དཔར་ཐེངས་དང་པོ་བརྒྱབ།
དཔར་ཐེངས།
5.5 x 8.5inches
དེབ་ཚད།
70gsmདཔར་ཤོག
01-1000
དཔར་གྲངས།
ISBN 978-93-87974-67-8
དཔེ་རྟགས།
དཔར་དབང་སྒེར་བདག་ཡིན་པས་འདྲ་བཅོས་དཔར་འདེབས་གནང་མི་ཆོག

“ད་ཆ་ང་ལ་སེམས་ནང་རོགས་པ་གཅིག་རང་ལས་མེད། དེ་ནི། སྔར་གྱི་དྲན་ཤེས་དང་མ་འོངས་
སྒྱུ་མའི་འཆར་སྣང་གཉིས་པོ་དེ་ཡིན། ངའི་ཡིད་ལ་བྱིས་དུས་ཀྱི་འཚོ་བ་དང་། ཕ་མ་གཉིས། སྤོ་བོ་
ལགས་དང་རྨོ་མོ་ལགས། ལྟེ་ཁྲག་འཐོར་སའི་ཕ་ཡུལ་བཅས་ཡང་ནས་བསྐྱར་དུ་དྲན་གྱི་འདུག ད་
དུང་ཡངས་པའི་རྩྭ་ཐང་དང་རྒྱུག་ཆུ། རི་ལུང་དང་། ང་རང་འཚར་ལོངས་བྱུང་སའི་ཞིང་ཁ་
བཅས་དྲན་སྐབས། ཚེ་མཇུག་འདིར་ཕ་ཡུལ་ལ་ཕྱིར་ལོག་བྱེད་རྒྱུའི་འདུན་པ་དྲག་པོ་ཞིག་སྐྱེས་
ཀྱི་འདུག”
“མ་གཞི་ང་རང་དེང་རབས་དང་བསྟུན་ཤེས་ཤིང་རང་ཉིད་ལ་འགྱུར་ལྡོག་གཏོང་ཐུབ་མཁན་ཞིག་
ཡིན། དེ་ལྟར་ནའང་། སྲོལ་རྒྱུན་ལ་ཞེན་པའི་བུད་མེད་ཅིག་ཡིན་པ་ལ་སྤོབས་པ་ཡོད། རྒྱུ་མཚན་
འདི་དག་གིས་ང་ནི་རྙིང་ཞེན་ཅན་དང་གསོན་ཉམས་མེད་མཁན་ཞིག་ཏུ་སྒྲུབ་ཐུབ་བམ་ཞེས་དྲིས་
པ་ཡིན་ན། སྒྲུབ་མི་ཐུབ་ཅེས་ལན་འདེབས་བྱེད་ངེས་ཡིན། རྒྱུ་མཚན་ནི་ང་རང་ག་དུས་ཡིན་ནའང་
སྤོབས་པ་དང་རེ་བས་ཁེངས་པའི་བུད་མེད་ཅིག་ཡིན་ལ། འཐབ་རྩོད་ཀྱི་གཡུལ་ས་ནས་ཐེངས་
མང་པོར་རྒྱལ་ཁའི་བ་དན་འཕྱར་མྱོང་མཁན་ཞིག་ཀྱང་ཡིན།”
རྒྱལ་ཡུམ་ཆེན་མོས།
TSBN: 974-23-g7974-Lb7-g
9 789387 974678
230/-

