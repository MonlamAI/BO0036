རྒྱལ་ཡུམ་ཆེན་མོ།
ཆུ་སྐྱེས་སྒྲོལ་མས་བསྒྱུར།


ཚན་པ་དང་པོ། ཞིང་པའི་བུ་མོ།
ཕྱིར་དྲན།

ངས་དངོས་ཡོད་ཀྱི་འཚོ་བ་དང་མི་མཐུན་པ་ལྟ་བུའི་ལོ་རྒྱུས་ཁྱད་མཚར་ཞིག་
བརྒྱུད་མྱོང་ཡོད་པ་དེ་དག་གང་ཐུབ་ཀྱིས་ཕྱིར་དྲན་ཞིག་བྱེད་ཀྱི་ཡིན། ད་ལྟ་ངའི་
དྲན་པ་དེ་ཙམ་གསལ་པོ་མི་འདུག་སྟབས། སྐབས་རེར་དྲན་པ་མ་སོས་པ་དང་ཆད་
ལྷག་སོགས་བྱུང་བ་ཡིན་ན། དགོངས་དག་ཞུ་རྒྱུ་ཡིན། ངས་བརྒྱུད་མྱོང་བའི་མི་
ཚེའི་ལོ་རྒྱུས་དེ་དག་ནི། ད་ལྟ་ཧ་ཅང་རྙིང་པ་ཆགས་ཟིན་པ་མ་ཟད། དེ་སྔ་སུ་གང་
ལའང་དེའི་སྐོར་འགྲེལ་བཤད་བྱས་མྱོང་མེད། དེར་བརྟེན། སྙན་འཇེབས་དང་ལྡན་
པའི་སྒྲུང་ཞིག་ཇི་ལྟར་བཤད་དགོས་པ་ཤེས་ཀྱི་མི་འདུག ཁྱེད་རང་གིས་ད་ལྟ་ངའི་
སྐྱེས་སྐར་ག་དུས་ཡིན་པའི་སྐོར་དྲིས་པ་ནི། དངོས་ནས་དགོད་བྲོ་བ་ཞིག་རེད།
གལ་ཏེ། ངས་སྔོན་ཆད་དྲི་བ་འདི་འདྲ་ཞིག་ངའི་རྨོ་མོ་ལགས་སུ་དྲིས་ཡོད་པ་ཡིན་
ན། དེ་ནི་རྩ་བ་ནས་གུས་ཞབས་མེད་པའི་སྤྱོད་པར་བརྩིས་གནང་ནས་ང་ལ་གཤེ་
གཤེ་རག་ཡོད་ངེས། དུས་ནི་ཇི་འདྲའི་འགྱུར་ལྡོག་འགྲོ་མགྱོགས་པ་ཞིག་རེད་
འདུག་ཨང༌།
དངོས་འབྲེལ་བྱས་ན། ངས་རང་གི་སྐྱེས་ཚེས་ཏག་ཏག་དེ་ག་དུས་ཡིན་མིན་
གསལ་པོ་ཞིག་ཤེས་ཀྱི་མེད། སྐྱེས་ཚེས་དང་ང་ཚོའི་བར་ལ་དོན་སྙིང་ལྡན་པའི་
འབྲེལ་བ་ཅི་ཞིག་ཡོད་དམ། ང་ཚོ་ནི་རྟགས་དང་མཚན་མ་བཟང་པོ་གང་ཡང་མེད་
པར་སྐྱེས་ཤིང༌། རིམ་བཞིན་འཚར་ལོངས་བྱུང་། དེ་ནས་གཉེན་སྒྲིག་བྱས་རྗེས་
རང་ཉིད་ཀྱང་ཕྲུ་གུའི་ཕ་མ་ཆགས་འགྲོ་བ་དང༌། མཐའ་མ་དེར་འཇིག་རྟེན་ཕ་རོལ་
ཏུ་འགྲོ་དགོས་པ་དེ་རེད། དེ་ཡང་སྟབས་བདེའི་འཁོར་བ་ཞིག་ཏུ་གནས་པ་དང༌།
མི་ནི་སྤྱིར་བཏང་ཞིག་དང་འཚོ་གནས་ནི་རང་བཞིན་ཞིག་ཡིན་པར་ཡིད་ཆེས་བྱེད།
ཚོད་དཔག་བྱས་པ་ཡིན་ན། ང་རང་ཕྱི་ལོ་1901 ལོ་སྟེ་བོད་ལྕགས་གླང་ལོའི་
ཟླ་བ་དང་པོའི་ནང་སྐྱེས་པ་དང༌། མིང་ལ་བསོད་ནམས་མཚོ་མོ་ཞེས་བཏགས་
གནང་འདུག ངའི་སྐྱེས་མིང་དེ་ནི་ངའི་སྐྱེ་བ་གཞན་ཞིག་གི་མིང་འདྲ་པོ་ཞིག་ཆགས་
ཡོད། མི་མང་ཆེ་བས་ངའི་མིང་ལ་བདེ་སྐྱིད་ཚེ་རིང་ཟེར་བ་ཤེས་ཀྱི་ཡོད་ནའང༌།
ངའི་སྐྱེས་མིང་ལ་བདེ་སྐྱིད་ཚེ་རིང་ཟེར་གྱི་མེད། ང་ཚོ་ལྷ་སར་གནས་སྤོས་བྱས་
རྗེས། ངས་བདེ་སྐྱིད་ཚེ་རིང་ཞེས་པའི་མིང་འདི་ལ་གོམས་ཐབས་བྱས་པ་ཡིན།
ངའི་སྤྱི་ཚོགས་གནས་བབ་དང་ཐོབ་ཐང་སོགས་ཀྱང་མིང་འདི་དང་འབྲེལ་ནས་
གནས་ཡོད། སྤྱི་ཚོགས་ཁྱོན་ཡོངས་ཀྱི་འགྲོ་ལུགས་དང་ཆེ་བསྟོད་གནང་སྟངས་
ཤིག་གི་འོག་ནས། ངས་བདེ་སྐྱིད་ཚེ་རིང་ཞེས་པའི་མི་དེ་རུ་འགྱུར་བར་གོམས་
འདྲིས་བསྟེན་པ་ཡིན། རང་ཉིད་ལ་མི་ཚེའི་ནང་གི་གནས་སྟངས་གསར་པ་དེའི་
འགན་འཁྲི་ཞིག་ཡོད་སྟབས། ངས་བསོད་ནམས་མཚོ་མོ་ཟེར་བའི་བུད་མེད་ཕལ་
བ་དེ་དང་མོའི་འཚོ་བ་དཀྱུས་མ་དེ། ད་དུང་ཁྱིམ་གྱི་བདག་མོ་དང་ཨ་མ་བཟང་མོ་
ཞིག་ཏུ་འགྱུར་འདོད་པའི་མི་ཚེའི་རེ་འདུན་སྤྱིར་བཏང་བ་དེ་དག་རིམ་གྱིས་བརྗེད་དུ་
འཇུག་དགོས་བྱུང༌།
ལས་དང་སྨོན་ལམ་ཞིག་གིས་དེད་ནས་ང་རང་སྐྱབས་མགོན་༸ཏཱ་ལའི་བླ་
མའི་མ་ཡུམ་ཆགས་པ་དེ་ནི་བློ་ཡུལ་ལས་འདས་པ་ཞིག་རེད། འགྱུར་བ་དེ་བྱུང་བ་
ན། ངའི་ཕྲག་པར་ཤིན་ཏུ་ལྕི་བའི་འགན་འཁྲི་ཞིག་ཀྱང་ཅིག་ཅར་ཏུ་བབས་ཡོད་
སྟབས། ང་རང་ནི་སྙིང་སྟོབས་དང་ཡིད་ཆེས་བརླག་པའི་བྱིས་པ་ཆུང་ཆུང་ཞིག་
དང་འདྲ་བར་ཞེད་སྣང་གི་ཀློང་དུ་ཚུད་པར་གྱུར། འོན་ཀྱང༌། གཉེན་སྒྲིག་གི་ཉིན་
མོར་མིང་ལ་བདེ་སྐྱིད་ཚེ་རིང་’ཞེས་བཏགས་པ་ནས་བཟུང༌། རང་ཉིད་བདེ་སྐྱིད་ཚེ་
རིང་ཟེར་བའི་བུ་མོ་དེ་ཡིན་པ་དང་། “བསོད་ནམས་ཀྱི་རྒྱ་མཚོ་"ཞེས་པའི་གོ་དོན་
དང་ལྡན་པའི་མིང་འདིས་སྤོབས་པ་གསར་པ་ཞིག་སྩལ་བ་དང༌། འགྱུར་བ་དེས་
སྟོབས་ཤུགས་ཤིག་ཀྱང་སྩོལ་གྱི་རེད་ཅེས་རང་གིས་རང་ལ་བཤད་པ་ཡིན། དུས་
དེ་ནས་བཟུང༌། ངའི་ཞེད་སྣང་དེ་ཡུན་རིང་མ་གནས་པར་ཡལ་བར་གྱུར། དཀའ་
ངལ་རིགས་ལ་གདོང་ལེན་བྱས་པ་མ་ཟད། དེ་དག་ལས་རྣམ་པར་རྒྱལ་བར་བྱེད་
པའི་ཆོད་སེམས་ཀྱང་བཞག་པ་ཡིན་སྟབས། ལས་ཀྱི་བསྐོས་ཐང་ལ་ཁ་གཏད་
གཅོག་པའི་ཆོད་སེམས་དེ། དུས་ཀྱི་རླབས་ཕྲེང་ནང་མ་ཐིམ་པར་གནས་ཐུབ་པ་
ཞིག་བྱུང༌།
ད་ཆ་ང་ནི་ལོ་ན་རྒས་ཤིང་། གྲུམ་བུའི་ནད་ཕོག་པའི་རྒན་མོ་ཞིག་རེད། འོན་
ཀྱང༌། ཕྱིའི་ལུས་གཟུགས་རྒས་པ་ཙམ་ལས་ནང་སེམས་ཀྱི་སྙིང་སྟོབས་ནི་འགྱུར་
ལྡོག་མེད་པར་སྔར་བཞིན་གཞོན་ཤ་དོད་པོར་གནས་ཡོད་པ་དེས་ང་རང་ནམ་ཡང་
བསྐྱུར་མི་སྲིད་ལ། ཐ་ན་བཟོད་བསྲན་དཀའ་བའི་དཀའ་སྡུག་དང་འཕྲད་སྐབས་
ཀྱང༌། དེས་ང་ཚོ་ནམ་ཡང་འདོར་མི་སྲིད་པ་ཡིན། ད་ཆ་ང་ལ་སེམས་ནང་རོགས་
པ་གཅིག་རང་ལས་མེད། དེ་ནི། སྔར་གྱི་དྲན་ཤེས་དང་མ་འོངས་སྒྱུ་མའི་འཆར་
སྣང་གཉིས་པོ་དེ་ཡིན། ངའི་ཡིད་ལ་བྱིས་དུས་ཀྱི་འཚོ་བ་དང་། ཕ་མ་གཉིས། སྤོ་བོ་
ལགས་དང་རྨོ་མོ་ལགས། ལྟེ་ཁྲག་འཐོར་སའི་ཕ་ཡུལ་བཅས་ཡང་ནས་བསྐྱར་དུ་
དྲན་གྱི་འདུག ད་དུང་ཡངས་པའི་རྩྭ་ཐང་དང་རྒྱུག་ཆུ། རི་ལུང་དང་། ང་རང་འཚར་
ལོངས་བྱུང་སའི་ཞིང་ཁ་བཅས་དྲན་སྐབས། ཚེ་མཇུག་འདིར་ཕ་ཡུལ་ལ་ཕྱིར་ལོག་
བྱེད་རྒྱུའི་འདུན་པ་དྲག་པོ་ཞིག་སྐྱེས་ཀྱི་འདུག
སྲོལ་རྒྱུན་གྱི་གོམས་གཤིས་ནི་ལས་སླ་པོའི་སྒོ་ནས་བརྗེད་འགྲོ་བ་ཞིག་ཡིན།
དེང་སང་གི་གཞོན་སྐྱེས་རྣམས་མཐོང་སྐབས། ངའི་ནམ་རྒྱུན་གྱི་ལྟ་སྟངས་ལ།
ཁོང་ཚོ་ནི་དེང་རབས་ཅན་དེ་སྲོལ་རྒྱུན་རིག་གནས་ལས་ལྷག་པར་བརྩི་མཁན་
ཞིག་ཏུ་མཐོང་གི་འདུག མ་གཞི་ང་རང་དེང་རབས་དང་བསྟུན་ཤེས་ཤིང་རང་ཉིད་
ལ་འགྱུར་ལྡོག་གཏོང་ཐུབ་མཁན་ཞིག་ཡིན། དེ་ལྟར་ནའང༌། སྲོལ་རྒྱུན་ལ་ཞེན་པའི་
བུད་མེད་ཅིག་ཡིན་པ་ལ་སྤོབས་པ་ཡོད། རྒྱུ་མཚན་འདི་དག་གིས་ང་ནི་རྙིང་ཞེན་
ཅན་དང་གསོན་ཉམས་མེད་མཁན་ཞིག་ཏུ་སྒྲུབ་ཐུབ་བམ་ཞེས་དྲིས་པ་ཡིན་ན།
སྒྲུབ་མི་ཐུབ་ཅེས་ལན་འདེབས་བྱེད་ངེས་ཡིན། རྒྱུ་མཚན་ནི་ང་རང་ག་དུས་ཡིན་
ནའང་སྤོབས་པ་དང་རེ་བས་ཁེངས་པའི་བུད་མེད་ཅིག་ཡིན་ལ། འཐབ་རྩོད་ཀྱི
གཡུལ་ས་ནས་ཐེངས་མང་པོར་རྒྱལ་ཁའི་བ་དན་འཕྱར་མྱོང་མཁན་ཞིག་ཀྱང་ཡིན།
བོད་ཀྱི་སྲོག་ཤིང་ཡིན་པའི་སྲོལ་རྒྱུན་གྱིས་ང་རང་བརྟན་པོ་བཟོས་ཤིང༌། དེ་ནི་ངའི་
སྙིང་སྟོབས་དང་སྤོབས་པའི་འབྱུང་ཁུངས་ཀྱང་ཡིན་སྟབས། སྣང་མེད་དུ་གཏོང་མི་
རུང་ལ་དེ་བས་ཀྱང་བརྗེད་དུ་འཇུག་ག་ལ་རུང༌། སྲོལ་རྒྱུན་ནི་ང་ཚོའི་བླ་སྲོག་དང་
ལ་རྒྱ་ཡིན་ལ། དྲན་ཤེས་ཀྱི་རྟེན་གཞི་གཙོ་བོ་དེ་ཡིན་པ་མ་ཟད། དེ་དག་གིས་རང་
ཉིད་སུ་ཞིག་ཡིན་པ་སྟོན་ལ། རང་ཉིད་སུ་ཞིག་བྱེད་དགོས་པར་ཡང་འགྲེལ་བརྗོད་
བྱེད་ཐུབ་པ་ཡིན།

 ངའི་ཚེ་སྟོད།

ང་སྐྱེ་ལ་ཉེ་བའི་ཉིན་ཤས་གོང་དེར། ངའི་སྤོ་བོ་ལགས་ང་ཚོའི་ས་གནས་ཀྱི་བླ་
མ་ཞིག་གི་སྐུ་མདུན་ལ་བཅར་ཏེ། སྐྱེ་ལ་ཉེ་བའི་ཁོང་གི་རིགས་རྒྱུད་དེ་ནི་བུ་མོ་ཞིག་
ཡིན་པ་སེམས་ཚོར་གྱིས་ཤེས་ཀྱི་འདུག་སྐོར་ཨུ་ཚུགས་ཀྱིས་ཞུས་འདུག་པ་
དང༌། འདི་ནི་བུ་ཕྲུག་དམིགས་བསལ་ཞིག་ཡིན་པས། དམིགས་བསལ་གྱི་མིང་
ཞིག་གནང་རོགས་ཞེས་ཀྱང་ཞུས་འདུག བླ་མ་དེས་ཀྱང་སྨོན་ལམ་ཐེངས་འགར་
བཏབས་གནང་བ་དང༌། ཆུ་ཚོད་འགའི་རིང་ཚེ་རབས་ལས་རྩིས་བསྐོར་རྗེས་མིང་
ལ་བསོད་ནམས་མཚོ་མོ་བཏགས་གནང་འདུག བསོད་ནམས་ཞེས་པ་ནི་དབང་
ཐང་དང་ལེགས་བྱས་ཀྱི་དོན་ཅན་དང༌། མཚོ་མོ་ཞེས་པ་ནི་ཚེ་ཡི་ལྷ་མོའི་དོན་ཅན་
ཡིན།
ང་ཚོ་རོང་ཁུལ་གྱི་སྤྱི་ཚོགས་སྲོལ་རྒྱུན་ལ་མཚོན་ན། ཆོས་ལུགས་ནི་འཚོ་
གནས་བྱེད་པར་བདེན་པ་དག་སྐྱེལ་གྱི་བླ་སྲོག་ལྟ་བུར་བརྩི། དེས་ཞི་འཇམ་བག་
ཕེབས་ཀྱི་འཚོ་བ་དང༌། སེམས་ལ་ཞི་བདེ། འདོད་ཆུང་ཆོག་ཤེས་བཅས་སྦྱིན་པར་
བྱེད། ངས་ནི་ཆོས་དེ་དད་པ་དང་ཡིད་ཆེས་ཤིག་རེད་ཅེས་བརྗོད་ཀྱི་ཡོད་ལ། དེ་ནི་
ང་ཚོའི་ཉིན་རེའི་འཚོ་བའི་ཁྲོད་ཀྱི་ཆ་ཤས་གལ་ཆེན་ཞིག་ཡིན། བླ་མ་རྣམས་ནི
སངས་རྒྱས་ཀྱི་སྐུ་ཚབ་ཡིན་ལ་འཇིག་རྟེན་འཁོར་བའི་ནང་གི་དོན་གནད་གལ་ཆེན་
རིགས་ཏེ། དཔེར་ན། སྐྱེ་བ། རྒ་བ། ན་བ། འཆི་བ། འགྲུལ་བཞུད། རྟེན་འབྲེལ་
བྱེད་པ་སོགས་ཀྱི་བྱེད་སྒོ་ཁག་དང་། དེ་བཞིན་སྐྱེ་བ་ཕྱི་མའི་དགེ་རྩའི་ཆེད་བཅས་
ལ་གང་སར་གདན་འདྲེན་ཞུ་བཞིན་ཡོད།
ངའི་བྱིས་དུས་ཀྱི་འཚོ་བ་རོལ་ཡུལ་ནི་རང་བྱུང་མཛེས་སྡུག་གིས་བརྒྱན་པའི་
ལྷ་ཡུལ་ཞིག་སྟེ། ནགས་ཚལ་དང་མཚོ་མོ། རི་བོ་དང་དེའུ་འབུར། ས་བཅུད་བཟང་
བའི་ཞིང་ས་བཅས་ཀྱིས་ཕྱུག་པའི་གནས་དེ་ནི་ངའི་དྲན་པའི་ཀློང་གི་ཙོང་ཁ་རྫོང་
ཡིན། སྐུ་འབུམ་དགོན་པའི་མཆོད་གཞིས་ཁོངས་ཡིན་པ་ཆུ་རུ་ཁ་སྡེ་བ་ནི་ང་སྐྱེས་
ཡུལ་ཡིན། ཙོང་ཁ་ནི་དུས་རབས་བཅུ་བཞི་པའི་ནང་བྱུང་བའི་བོད་ཀྱི་ནང་པ་
སངས་རྒྱས་པའི་ཆོས་བརྒྱུད་ཁོངས་དགེ་ལུགས་པའི་གྲུབ་མཐའི་སྲོལ་འབྱེད་རྗེ་
ཙོང་ཁ་པ་ཆེན་པོ་སྐུ་འཁྲུངས་ཡུལ་རེད། ང་རང་ནི་ཕ་མ་གཉིས་ལ་སྐྱེས་པའི་ཕྲུ་གུ་
གཉིས་པ་དེ་ཡིན་ནའང༌། བུ་མོའི་ནང་གི་རྒན་པ་དེ་ཡིན་པས། གཅིག་བྱས་ན་བུ་
མོ་ཁྱུ་གཅིག་སྐྱེ་རྒྱུའི་སྔ་ལྟས་ཤིག་ཏུ་ཆ་འཇོག་བྱས་ཡོད་སྲིད།
ལོ་ན་ཆུང་དུས་ཨ་མདོ་ཁུལ་དུ་རོལ་བའི་རང་དབང་དེ་ནི་ནམ་ཡང་བརྗེད་
ཐབས་མེད་པ་ཞིག་རེད། ང་ནི་བུ་མོ་སྤུན་བདུན་དང་བུ་སྤུན་གསུམ་དང་ལྷན་དུ་
བྱམས་སྐྱོང་དང་མཛའ་བརྩེའི་ངང་ནས་ནར་སོན། ངའི་ཕ་མ་གཉིས་ནི་ཞིང་པ
འཇོན་ཐང་ཅན་དང་ཕྱུག་པོ་ཞིག་རེད། ངའི་ལྟ་རྒྱ་ཐོས་རྒྱ་དང་གོ་རྟོགས་སོགས་ནི་
མེས་པོའི་ས་ཞིང་འདེབས་ལས་ནས་མགོ་བཙུགས་པ་དང་མཇུག་ཀྱང་དེ་རུ་སྒྲིལ་
ཡོད། ཞིང་ས་དེ་ལས་ང་ཚོས་འཁོར་བ་དང་འབྲེལ་བའི་འཚོ་གནས་ཀྱི་དོན་གནད་
མང་དག་ཅིག་ཤེས་རྟོགས་བྱུང་། མདོར་ན། ལས་དབང་ཞིག་གིས་ངའི་མི་ཚེ་ལ་གློ
བུར་དུ་འཕོ་འགྱུར་བྱུང་ཡང་། ང་ནི་ད་དུང་ཞིང་པའི་བུ་མོ་ཞིག་རང་ཡིན།
ང་རང་ཆུང་དུས་ཀྱི་ལོ་ཟླ་དེ་དག་ནི་ནང་མི་མང་པོ་ཡོད་པའི་ཁྱིམ་ཚང་ཞིག་
གི་འཚོ་བའི་ཁྲོད་ནས་རོལ། དེ་ཡང་ངའི་པ་ལགས་ལ་བུ་སྤུན་དྲུག་ཡོད་པ་དང༌།
ཁོང་རྣམ་པའི་བཟའ་ཟླ་བུ་ཕྲུག་ཚང་མ་ང་ཚོ་དང་མཉམ་དུ་འཚོ་སྡོད་བྱེད་ཀྱི་ཡོད།
དེ་ནི་ཨ་མདོ་ཁུལ་གྱི་ཐུན་མོང་མ་ཡིན་པའི་ལུགས་སྲོལ་ཞིག་རེད། རང་གི་རིགས་
རྒྱུད་སྤེལ་ཆེད་བུ་ལ་ཚུར་མནའ་མ་བསུ་བ་ཡིན། བུ་མོ་ཚོ་ནི་གཉེན་སྒྲིག་ཟིན་རྗེས་
ཁྱོ་གའི་ཁྱིམ་ལ་ཕར་མནའ་མར་སོང་ནས་ཁྱོ་གའི་ནང་མི་དང་མཉམ་དུ་སྡོད་པ་
རེད། སྐབས་རེར་ཕ་མ་གཉིས་ལ་ཕྲུ་གུ་བུ་མོ་ཁོ་ན་ལས་མེད་ན། ཁྱིམ་རྒྱུད་རྒྱུན་
སྐྱོང་ཡོང་སླད་ནང་ལ་མག་པ་ཚུར་བསུ་སྲོལ་ཡོད་ཀྱང་དེ་ནི་ཐུན་མོང་མ་ཡིན་པའི་
ལུགས་སྲོལ་ཞིག་མ་རེད།
ཨ་མདོ་ཁུལ་གྱི་ཁང་པ་དེ་ཚོ་ནི་བོད་དབུས་ཁུལ་གྱི་ཁང་པ་དང་འདྲ་པོ་མེད།
དེ་ཚོ་ནི་གྲུ་བཞི་ཐོག་རྩེག་གཅིག་གཉིས་ལས་གྲུབ་པ་ཞིག་ཡིན། ངའི་ཁྱིམ་གྱི་ཁང་
པ་ནི་ཐོག་རྩེག་གཉིས་ཅན་ཞིག་ཡིན་པ་དང་། ང་ཚོར་ད་དུང་ཁང་པ་གཅིག་ཐོག་
ཅན་ཞིག་ཡོད་པ་དེའི་ནང་ལས་མི་ཚོ་སྡོད་ཀྱི་ཡོད། ཁང་པ་དེ་ཚོ་ནི་ས་གྱང་ལས་
གྲུབ་པ་ཞིག་ཡིན། དེ་ནི་གྱང་གཤོང་ཞེས་པའི་ཤིང་ལེབ་གཉིས་ཀྱི་དབར་ལ་ས་དང་
བྱེ་མ་མཉམ་བསྲེས་ཀྱིས་བཅག་མནན་བྱས་ཏེ་བསླངས་པ་ཞིག་ཡིན། གྲོང་གསེབ་
ཁུལ་གྱི་ཁང་པ་ནི་སྒོ་ར་ནང་མ་དེ་རྡོ་རྩིག་གི་ལྕགས་རིས་བསྐོར་ཡོད་པ་ཞིག་ཡིན།
ནང་མི་མང་པོ་ཡོད་པའི་ཁྱིམ་ཚང་དེ་ཚོ་ཁང་པ་ཆེན་པོ་དེ་འདྲའི་ནང་མཉམ་སྡོད་
བྱེད་པ་རེད། ཁང་པ་ཚང་མར་རྩམ་པ་དང་གྲོ་ཞིབ། མར། ཤ་སྐམ་པོ། སྣུམ་
སོགས་བཞག་སའི་གཉེར་ཚང་ཆེན་པོ་རེ་ཡོད། རྟ་ར་དང་བ་རའི་ནང༌། རྟ། ལུག
བ་ཕྱུགས། ཕག་པ། བོང་བུ། འབྲི། གཡག མཛོ། མཛོ་མོ་སོགས་ཕྱུགས་རིགས་
རྣམས་བདག་སྐྱོང་བྱེད།
ང་ཚོའི་གྲོང་གསེབ་ཁུལ་དེ་རུ་ངས་དེ་སྔར་མཐོང་མྱོང་མེད་པའི་འབྲོག་ཁྱི་
ཆེན་པོ་དང་རྫིག་པོ་དེ་འདྲ་ཡོད། ལྷ་ས་ཁུལ་དུའང་དེའི་རིགས་དེ་འདྲ་མཐོང་རྒྱུ་
འདུག དེ་ཚོ་ནི་སྒོ་སྲུང་གི་ཆེད་དུ་ཉར་བ་རེད། ཁྱི་དེ་ཚོ་ནི་དུས་རྒྱུན་རྟ་དང་བརྗེ་
ཚོང་བྱེད་པ་རེད། དེ་ཡང་བརྗེ་ཚོང་བྱེད་སྐབས་ས་ཐག་རིང་པོར་གོམ་པ་བརྒྱབ་
ནས་འགྲོ་དགོས་སྟབས། རྐང་ལག་ལ་རྨ་ཐོན་གྱི་ཡོད་པར་གཡག་གི་ཀོ་བས་རྨ་
དཀྲིས་བྱེད་པ་རེད་ཅེས་ཤོད་སྲོལ་འདུག
ངའི་པ་ལགས་ཀྱི་མཚན་ལ་བཀྲ་ཤིས་དོན་གྲུབ་དང་ཨ་མ་ལགས་ཀྱི་མཚན་
ལ་སྒྲོལ་མ་དབྱངས་འཛོམས་ཞུ་བ་རེད། ངའི་སྤོ་བོ་ལགས་དང་རྨོ་མོ་ལགས་ཀྱང་
ང་ཚོའི་མཉམ་དུ་བཞུགས་ཀྱི་ཡོད། ཨ་མདོ་ཁུལ་ལ་ཆ་བཞག་ན། ཁྱིམ་གྱི་བུད་
མེད་རྒན་གྲས་ཚང་མར་ཨ་མ་ལགས་སམ་ཨ་མ་ཞེས་འབོད་ཀྱི་ཡོད། ཁྱིམ་ཚང་
གཅིག་ནང་ཨ་མ་མང་པོ་དེ་འདྲ་ཡོད་དུས། ལོ་ན་རྒན་གཞོན་ལ་གཞིགས་ནས་དབྱེ་
བ་ཕྱེ་ཡི་ཡོད། དཔེར་ན། ཨ་མ་རྒན་པ་དང་ཨ་མ་གཞོན་པ་ཞེས་འབོད་པ་ལྟ་བུ་
རེད། བུ་ཕྲུག་ནར་སོན་པའི་རྒན་རྒོན་ཚོས་ལས་ཀ་དེ་ཙམ་བྱེད་དགོས་ཀྱི་མེད། དེ་
ནི་ཁོང་རྣམས་ཀྱིས་ལོ་ན་གཞོན་སྐབས་ལས་ཀ་བྱས་ཚར་བ་ཞིག་ལ་བརྩི་བ་དང༌།
དེ་ནི་གུས་ཞབས་དང་འབྲེལ་བའི་ལུགས་སྲོལ་ཞིག་ཀྱང་རེད།
ང་སྐྱེས་རྗེས་སྤོ་བོ་ལགས་དང་རྨོ་མོ་ལགས་རྣམ་གཉིས་ཀྱིས་དམིགས་
བསལ་གྱིས་བྱམས་སྐྱོང་གནང་། དེ་ནི་ང་རང་རྒན་ཤོས་ཡིན་པ་ཁོ་ནས་མིན་པ་ནི་
ང་ལས་རྒན་པའི་གཅེན་པོ་ཡོད་པས་ཤེས། འོན་ཀྱང་། ང་རང་ཕྲུ་གུ་དམིགས་
བསལ་བ་ཞིག་དང་། དེ་བས་ཀྱང་ནར་སོན་རྗེས་དམིགས་བསལ་བ་ཞིག་ཆགས་
རྒྱུའི་སྔ་ལྟས་འགའ་བཤད་མཁན་བྱུང་བས་རེད། ཁོང་རྣམ་པས་བྱམས་བརྩེས་
བསྐྱངས་པ་ནི་བརྩེ་དྲིན་ཆེན་པོར་བསམ་བཞིན་ཡོད་ལ། ང་རང་ལ་དགའ་སྐྱིད་ལྡན་
པའི་བྱིས་པའི་དུས་སྐབས་ཤིག་སྦྱིན་པ་དང༌། དོན་དངོས་ལ་བུད་མེད་ཚོའི་མི་ཚེ་ནི་
དཀའ་སྡུག་ཅན་དང༌། ཁག་པོ། སེམས་སྡུག་དང་ཆག་སྒོས་ཁེངས་ནས་ཡོད་པ་དེ་
གནས་སྐབས་ཤིག་རིང་ང་ལ་ཤེས་སུ་མ་བཅུག་པར་ངའི་བྱིས་དུས་ཀྱི་འཚོ་བ་
དགའ་སྤྲོས་ཁེངས་སུ་བཅུག་སྟབས། ངས་ག་དུས་ཡིན་ནའང་ཁོང་རྣམ་པའི་བཀའ་
དྲིན་དེ་འཇལ་ན་འདོད།
སྤོ་བོ་ལགས་དང་རྨོ་མོ་ལགས་རྣམ་གཉིས་ཀྱིས་ང་ལ་མི་ཚེའི་འགྲོ་ལུགས་
ཤིག་བསླབ་གནང་བ་ནི། ང་རང་གིས་འགྲོ་འདུག་སྤྱོད་གསུམ་ཁོང་གཉིས་དང་ལྷན་
དུ་རོལ་བ་དང༌། ཁོང་གཉིས་པོས་བྱམས་བརྩེས་བསྐྱངས་པ་དེས་ངའི་འདོད་བློ་
ཡོངས་རྫོགས་བསྐང་ཡོད་པའི་ངོས་འཛིན་ཞུ་བཞིན་ཡོད། དེ་ཡང་ཡིན་ཏེ། རྒན་
རྒོན་གཉིས་དང་བུ་ཕྲུག་དབར་ལ་བཀག་འགོག་གང་ཡང་མེད་པའི་ནང་ཚག་གི་
འབྲེལ་ལམ་ཞིག་ལས་སྤྱོད་ཚུལ་གཞན་སོགས་གང་ཐད་ན་ས་མཚམས་གཞན་
མེད་པས་ཡིན།
ངའི་སྤོ་བོ་ལགས་ནི་གཟུགས་སྟོབས་ཆེན་པོ་དང་སྤོབས་པ་ཆེན་པོ། དེ་
བཞིན་རང་མཐོང་ཅུང་ཙམ་ཡོད་མཁན་ཞིག་ཀྱང་ཡིན། ཁོང་ནི་སྐབས་དེར་ང་ཚོའི་
ལུང་པའི་དཔོན་པོ་ཞིག་ཡིན་ལ། ཁོང་གིས་དབང་ཤེད་དང་དམ་དྲག་དང་བཅས་ཏེ་
སྣེ་ཁྲིད་བྱེད་ཀྱི་ཡོད། ང་སྐྱེས་མ་ཐག་ཧ་ཅང་ཁོང་ཁྲོ་ཚ་བོ་ཡོད་པའི་ངའི་སྤོ་བོ་
ལགས་ཀྱིས་པང་དུ་བླངས་ནས་དཀྲུག་དཀྲུག་གཏོང་བཞིན། འདི་ནི་ངའི་བུ་མོ་
བསོད་ནམས་མཚོ་མོ་རེད་ཅེས་སྐད་གསང་མཐོན་པོས་བསྒྲགས་པ་དེ་ནས་བཟུང་
ང་ཁོང་གི་དཔོན་པོ་ཆགས། ཐ་ན་ངས་དབང་ཆ་བེད་སྤྱོད་ཀྱིས་ཕ་མ་གཉིས་ལ་ཁོང་
ཁྲོ་བསླངས་ནའང་ངའི་ཁ་ལ་ཉན་རྒྱུ་ལས་ཐབས་གཞན་མེད།
ངེད་ཀྱི་ཕ་མ་གཉིས་ཀྱིས་དོན་དག་ཅི་ཞིག་སྒྲུབ་ཀྱང་སྤོ་བོ་དང་རྨོ་མོ་གཉིས་
ཀྱི་ཁ་ལ་ཉན་པ་དང་བརྩི་འཇོག་བྱེད་པ་ཡིན་སྟབས། སྐབས་དེའི་ངའི་བྱིས་པའི་
སེམས་ཁམས་དང་ཐོལ་བྱུང་གི་བསམ་བློའི་འགྱུར་ལྡོག་དེ་ཚོ་ནི་བལྟས་ཚོད་ཀྱིས་
ཁྱད་མཚར་པོ་ཞིག་ཡོད་ཀྱང་། ཕ་མ་གཉིས་ཀྱིས་དང་ལེན་མ་གནང་རང་གནང་
ཆགས་ཀྱི་ཡོད།
ང་ཚོ་གཉེན་ཉེའི་དབར་གྱི་གནས་སྟངས་ལ་གུས་བརྩི་ཞུ་སྟངས་དེས་ང་ཚོའི་
སྤྱོད་ལམ་ལ་བག་ཆགས་ཅི་ཙམ་ཞིག་བཞག་ཡོད་པ་རྗེས་ལ་ངས་གཞི་ནས་ཤེས་
བྱུང༌། སྤོ་བོ་ལགས་དང་རྨོ་མོ་ལགས་རྣམ་གཉིས་དང་ཚ་བོ་དང་ཚ་མོ་ཚོ་ནི་མཛའ་
བརྩེའི་འབྲེལ་ལམ་ཞིག་གིས་གཞི་གཅིག་ཏུ་བཅིངས་ཡོད་ཅིང་། ནང་མི་ཚང་མས་
སྤོ་བོ་ལགས་དང་རྨོ་མོ་ལགས་རྣམ་གཉིས་ལ་འཚེར་སྣང་དང་བཅས་གུས་བཀུར་
བྱེད། འོན་ཀྱང་། ཕ་མ་དང་ཕྲུ་གུའི་དབར་གྱི་འབྲེལ་ལམ་ནི་སྟངས་འཛིན་དང༌།
བར་ཐག་ཅན། དེ་བཞིན་ནང་ཚག་མ་ཡིན་པ་བཅས་ཀྱི་རྣམ་པ་ཅན་ཞིག་ཡོད། ངའི་
ཕ་མ་གཉིས་དང་སྤོ་བོ་ལགས་དང་རྨོ་མོ་ལགས་རྣམ་གཉིས་དབར་གྱི་འབྲེལ་ལམ་
ཡང་དེ་ལྟ་བུ་ཞིག་ཡིན།
ང་ལ་ཡང་ཡང་དོ་སྣང་བྱུང་བ་ཞིག་ནི། ཕ་མ་གཉིས་པོས་སྤོ་བོ་ལགས་དང་
རྨོ་མོ་ལགས་རྣམ་གཉིས་ལ་འཚེར་སྣང་ཅི་ཙམ་གནང་གི་ཡོད་པ་དེ་རེད། དཔེར་ན།
སྤོ་བོ་ལགས་ཚ་ཁྲིའི་སྒང་ལ་བཞུགས་ཡོད་ན། པ་ལགས་ཚ་ཁྲིའི་སྒང་ལ་བཞུགས་
ནུས་ཀྱི་མེད་པར། ཞ་ལའི་སྒང་ལ་བཞུགས་པའམ། ཡང་ན། ཡར་ལངས་ནས་
བཞུགས་དགོས་ཀྱི་ཡོད། དེ་ནི་ཡུལ་སྲོལ་གྱི་འགྲོ་སྟངས་ཤིག་རེད། འོན་ཀྱང༌། ང་
རང་ནི་གོག་འགྲོས་ཀྱིས་ཕྱིན་ནས་ཚ་ཁྲིའི་སྒང་གི་སྤོ་བོ་ལགས་དང་མཉམ་དུ་སྡོད་
ཀྱི་ཡོད། ཁོང་གིས་ཕྱག་གཉིས་པོ་ང་ལ་རྐྱོང་སྐབས། རང་ཉིད་ཉེན་སྐྱོབ་གནང་སོང་
སྙམ་པའི་ཚོར་སྣང་ཞིག་ཡོང་གི་ཡོད། ངས་ནི་སྤོ་བོ་ལགས་ཡོད་ས་དེར། ཁོང་གི་
གཅེས་ཕྲུག་ཆུང་ཆུང་སྐྱིད་པོ་བྱུང་ན་གང་འདོད་བྱེད་ཆོག་གི་ཡོད་བསམ་པའི་རྣམ་
པ་སྟོན་ཆེད་ཡིན་པའི་ངའི་བྱེད་སྟངས་རིགས་གཅིག་གིས་པ་ལགས་ལ་ཁོང་ཁྲོ་
སློང་གིན་ཡོད།
སྤོ་བོ་ལགས་ཀྱིས་མཉེས་ཤོས་ཀྱི་གསོལ་ཇ་མཆོད་གནང་སྐབས། “བཀྲ་
ཤིས་དོན་གྲུབ། མར་སྡོད་ནས་ཇ་ཐུངས” ཞེས་ལབ་ན་མ་གཏོགས། པ་ལགས་
ཀྱིས་སྤོ་བོ་ལགས་དང་མཉམ་དུ་གསོལ་ཇ་མཆོད་ཆོག་གི་མེད། དེ་ནི་རྒྱུན་ལྡན་གྱི
ཡུལ་སྲོལ་གོམས་གཤིས་ཀྱི་དབང་གིས་རེད། གཞན་ཡང༌། རྐུབ་སྟེགས་ནི་
གནས་བབ་གཅིག་པའི་མི་རྣམས་འདུ་འཛོམས་སྐབས་བེད་སྤྱོད་གཏོང་བ་ཙམ་
ཡིན་སྟབས། པ་ལགས་ཀྱིས་རྐུབ་སྟེགས་ཤིག་ཀྱང་མི་ལེན་པར་འདོད་བློ་ཁེངས་
པོས་ཞ་ལའི་སྟེང་དཀྱིལ་ཀྲུང་བྱས་ནས་སྡོད་པ་རེད།
ནམ་རྒྱུན་ཉི་མ་ནུབ་རྗེས་ནང་མི་རྣམས་མཉམ་འཛོམས་ཀྱིས་དགོང་ཟས་ལ་
རོལ་གྱི་ཡོད་པ་དེའི་སྐབས་སུ་ང་རང་སྤོ་བོ་ལགས་ཀྱི་ཉེ་འཁྲིས་སུ་སྡོད་ཀྱི་ཡོད། དེ་
ནི་དགོང་ཟས་རྗེས་ལ་ངེད་གཉིས་ཀྱིས་སྒྲུང་གི་དུས་ཚོད་སྐྱིད་པོར་རོལ་རྒྱུ་ཡིན་
པའི་གསང་བརྡ་ཞིག་ཡིན། ང་ནི་ཁོང་གིས་རྫོགས་མཐའ་མེད་པར་ཤོད་པའི་གཏམ་
རྒྱུད་དང་སྒྲུང་སྙན་པོ་དེ་ཚོར་ཉན་རྒྱུར་དགའ་པོ་ཡོད། དགོང་ཟས་ཚར་རྗེས་སྒྲུང་
ཉན་པའི་དུས་ཚོད་སྐྱིད་པོ་དེར་རོལ་རྒྱུ་ཡིན་པའི་གསང་བརྡ་བྱེད་ཀྱི་ཡོད། ང་རང་
དགའ་ཤོས་ཀྱི་སྒྲུང་གཅིག་ནི། ང་ལ་མིང་མང་པོ་ཞིག་བཏགས་རུང་མཐའ་མར་
ཁོང་གིས་བཏགས་པའི་མིང་དེ་གཏན་འཁེལ་བའི་སྐོར་དེ་རེད། མདོར་ན། ཁོང་
གིས་བདེ་སྐྱིད་ཀྱི་འཚོ་བ་རོལ་ཤེས་ལ། དོན་སྙིང་ལྡན་པའི་མི་ཚེའི་ཉམས་མྱོང་ཕུན་
སུམ་ཚོགས་པོ་ཡོད་པ་དེས། ང་རང་ཆུང་དུས་ཀྱི་ལོ་ངོ་དེ་དག་གི་མི་ཚེའི་འཚོ་བའི་
ནང་བག་ཆགས་ཟབ་ཤོས་ཤིག་བཞག་ཡོད།
དངོས་ནས་བྱས་ན། ང་རང་ལོ་ན་ཆུང་ངུའི་གནས་སྐབས་སུའང་སེམས་ནང་དུ་
སེམས་ཁྲལ་ཆེན་པོ་ཡོད་པའི་བུ་མོ་ཞིག་ཡིན། འདས་ཟིན་པའི་ལོ་ཟླ་དེ་དག་གི་
ནང་ལ། ང་ཚོས་ཤེས་རྟོགས་བྱུང་བའི་གནས་ཚུལ་ཞིག་ནི། ཕོ་མོའི་དབར་ལ་མི་
འདྲ་བའི་ལས་འགན་དང་མངོན་འདོད། དེ་བཞིན་ནང་མི་ཚོས་ཀྱང་ཕོ་མོ་གཉིས་
ལས་བུ་ཚོར་དགའ་པོ་བྱེད་ཀྱི་ཡོད་པ་དེ་རེད། བུ་མོ་ཞིག་སྐྱེས་པ་ཡིན་ན་སྐབས་
རེར་སྨོན་ལམ་ལོག་པ་ཞིག་ཏུ་བལྟ་བཞིན་ཡོད། དེ་ཡང་སྔོན་མ་མི་ཚང་སྐྱོ་བོ་ཞིག་
ལ་བུ་མོ་ཞིག་སྐྱེས་མ་ཐག་དེ་ཆུ་ནང་དུ་གཡུགས་པ་རེད་ཟེར་བའི་སྒྲུང་ཞིག་གོ་
མྱོང་། ང་ཚོ་ཞིང་པའི་སྤྱི་ཚོགས་ལ་ཆ་མཚོན་ན། བུ་མོ་ཞིག་སྐྱེས་ན་དེ་ནི་དཔལ་
འབྱོར་ཐད་དཀའ་ངལ་ཞིག་ཡིན་པའི་ངོས་འཛིན་བྱེད་པ་དང༌། བུ་མོ་ནི་ཟས་གོས་
སོགས་ཐོན་སྐྱེད་བྱེད་མི་ཐུབ་པར་དཔལ་འབྱོར་ཆུད་ཟོས་གཏོང་མཁན་ཞིག་ལ་
བརྩི་བ་རེད། དེ་ནི་ལོ་ཆུང་བུ་མོ་རྣམས་གཉེན་སྒྲིག་ཟིན་རྗེས་ནང་མི་ཚོ་དང་ཁ་བྲལ་
ནས་མནའ་མར་འགྲོ་དགོས་པ་དེར། བག་རྫོངས་སམ་ནོར་སྐལ་སོགས་ཀྱི་མཐུན་
རྐྱེན་མཁོ་སྤྲོད་བྱེད་དགོས་པས་རེད། ཕྱོགས་གཞན་ཞིག་ནས་བསམ་ན། བུ་ཚོས་
ནི་ཐོན་སྐྱེད་ནུས་ཤུགས་སྤེལ་ཐུབ་པར་བརྩིས་ཏེ་རང་གི་ནང་མི་དང་མཉམ་དུ་ཉར་
ནས། རིགས་རྒྱུད་དང་ནང་གི་དཔལ་འབྱོར་སྔར་བས་འཕེལ་རྒྱས་གཏོང་མཁན་ལ་
བརྩི་བཞིན་པས་རེད།
ངས་སྤོ་བོ་ལགས་ལ། ཕྲུ་གུ་བུ་དང་བུ་མོ་གཉིས་ནས་སུ་གདམ་ག་གནང་གི་
ཡིན་ནམ་ཞེས་ཐེངས་མང་བཀའ་འདྲི་ཞུས་མྱོང༌། ཁོང་གིས་བུ་གདམ་ག་གནང་བ་
ཡིན་ན། བློ་ཕམ་གྱི་གནས་ཚུལ་དེར་ངས་བཟོད་བསྲན་མི་ཐུབ་པ་མཁྱེན་པས། དེ་
ལས་ལྡོག་སྟེ། ཁོང་གིས། ངས་ཁྱེད་རང་མ་སྐྱེས་སྔོན་ནས་ཀྱང་བུ་མོ་རེད་ལབ་མི་
འདུག་གམ་ཞེས་ངའི་ཨ་མཆོག་ལ་སེན་གཅུས་ཤིག་བརྒྱབ་ནས་གསུངས་ཀྱི་ཡོད་
པ་དེར་ང་རང་དགའ་བ་ཚད་མེད་སྐྱེས་ཀྱི་ཡོད། དེས་ང་རང་གི་ཡིད་ཚིམ་པར་བྱས་
ཤིང་། དེ་ལས་ངས་རིགས་རུས་ཀྱི་ཞེན་ཁོག་ལས་རང་ཉིད་གལ་ཆེན་ཞིག་ཡིན་
པའང་ཤེས་རྟོགས་བྱུང༌།
ངས་འཛམ་གླིང་སྟེང་གི་མཚར་གཏམ་སྙན་ཤོས་དེ་ཐོས་པ་ལྟར་གྱི་རང་
དབང་གི་དགོད་སྒྲ་སྒྲོག་ལ། ལྗོན་ཤིང་སྣ་ཚོགས་དང་མེ་ཏོག་གི་མཚར་སྡུག རྟ་
ནོར་ལུག་གསུམ་དང་མཉམ་དུ་རོལ་བའི་འཚོ་བ་སོགས་ལ་ལོངས་སྤྱོད་པའི་དགའ་
སྐྱིད་དེ་ངའི་བྱིས་བློས་ཅི་ཙམ་ལྕོགས་ཚོད་དུ་དེ་ཙམ་རྨི་ལམ་གྱི་ཞིང་ཁམས་ལ་
རོལ་བཞིན་ཡོད། མདོར་ན། བདེ་སྐྱིད་དང་བྱམས་བརྩེས་ཁེངས་པའི་འདས་པའི་
ལོ་ཟླ་དེ་དག་ནི་ངས་དུས་ནམ་ཡང་བརྗེད་མི་ཐུབ་པ་ཞིག་རེད།

བྱིས་དུས་ཀྱི་འཚོ་བ།

སྤོ་བོ་ལགས་དང་རྨོ་མོ་ལགས་རྣམ་གཉིས་དང་གྱེས་བྲལ་བྱུང་བ་ནི་བསམ་
ཡུལ་ལས་འདས་པ་ཞིག་རེད། དེ་ཡང༌། 1905 ལོར་རྒན་རྒོན་རྣམ་གཉིས་ཀྱིས་རྒྱ་
ཡག་ཏུ་ས་ཞིང་ཞིག་ཉོས་འདུག་པ་ནི་ཙོང་ཁ་ནས་སྤྱི་ལེ་བདུན་ཅུ་དོན་ལྔ་ཙམ་གྱི་
ས་ལ་ཡོད། ངའི་སྤོ་བོ་ལགས་ཀྱིས་ས་ཞིང་ཉོ་ཡུལ་དེ་ནི་ཐོག་མར་ཁ་ཆེ་བ་ཚོའི་
གནས་ཡུལ་ཞིག་ཡིན་པ་དང་། དུས་ཕྱིས་ཁ་ཆེ་དང་རྒྱ་མི་དམག་འཁྲུག་བྱུང་རྗེས་
ཁ་ཆེ་བ་རྣམས་ཡུལ་དེ་ནས་བཙན་གྱིས་ཕྱིར་ཕུད་བྱས་རྗེས་སྤོ་བོ་ལགས་ཀྱིས་ས་
ཞིང་དེ་ཉོས་འདུག སྤོ་བོ་ལགས་ཙོང་ཁར་ཕྱིར་ཕེབས་དགོས་པས། བུ་ཕྲུག་ཚོར་
ས་ཞིང་གསར་པ་དེར་ཕྱིན་ནས་འདུག་འདོད་ཡོད་མེད་བཀའ་འདྲི་གནང༌། ངའི་པ་
ལགས་ཀྱི་བུ་སྤུན་གཉིས་ཀྱིས་ཁ་ཆེའི་ཡུལ་དེར་འདུག་འདོད་མེད་སྐོར་ཞུས། དེར་
བརྟེན། ངའི་ཕ་མ་གཉིས་ཀྱིས་ས་གནས་དེར་ཕེབས་ནས་བཞུགས་རྒྱུར་དང་ལེན་
གནང་འདུག
དེ་དུས་ང་རང་ལོ་ན་ལྔ་ལ་སོན་མ་ཐག་ཡིན་པས་གནས་སྤོས་བྱས་སྐོར་དེ་
གསལ་པོ་ཞིག་དྲན་ལམ་དུ་འཆར་གྱི་མི་འདུགའོན་ཏེ། ག་ཚོད་དྲན་ལམ་དུ་འཆར་
བ་དེ་ཞུས་ན། ང་ནི་རང་གི་ལྟེ་ཁྲག་འཕོ་སའི་ཕ་ཡུལ་ལ་དགའ་ཞེན་ཡོད་ནའང༌། དེ་
དང་བྲལ་ནས་འགྲོ་དགོས་བྱུང་བ་དེར་བློ་འགྱོད་མ་བྱུང་བ་མ་ཟད། ས་གནས་
གསར་པ་དེར་སྤོ་རྒྱུར་སྤྲོ་སྣང་ལྟ་བུ་ཞིག་འཕེལ། སྤྲོ་སྣང་སྐྱེས་དོན་ནི་སྔར་མེད་ཀྱི་
ཉམས་མྱོང་ཞིག་དང་ས་ཆ་གསར་པ་ཞིག་མཐོང་གི་ཡོད་པས་ཡིན། ང་ལ་མཚོན་
ན། དུས་སྐབས་དེར་ད་དུང་ཡང་འགན་ཁུར་མེད་པར་བྱིས་དུས་ཀྱི་རྩེད་འཇོར་
རོལ་བཞིན་པའི་དུས་སྐབས་ཤིག་རེད།
རྒྱ་ཡག་ནི་ཆུ་རུ་ཁ་སྡེ་བ་དང་ཁྱད་པར་དེ་ཙམ་མེད་པར་མཛེས་སྡུག་ལྡན་
པའི་ས་ཆ་ཞིག་ཡིན། ང་ཚོ་རྟ་ལ་ཞོན་ནས་སོང་ན་ཆུ་ཚོད་གསུམ་ནས་ལྔའི་ཡུན་
ལ་སླེབས་ཐུབ་ཀྱི་ཡོད་པས་ས་ཆ་དེ་གཉིས་དབར་ནི་དེ་ཙམ་གྱི་རྒྱང་ཐག་རིང་པོ་མ་
རེད། སྐབས་དེར། འོར་འདྲེན་གྱི་ཡོ་བྱད་ནི་རྟ་དང༌། གཡག མཛོ་བཅས་ཀྱིས་
འདྲུད་པའི་ཤིང་རྟ་འདྲེན་འཁོར་གྱི་རིགས་ཁོ་ན་ལས་མེད། ལས་ཀ་བྱེད་མཁན་གྱི་
ལས་མི་བརྒྱད་དགུ་ཙམ་དང༌། ར་མ་ཁྱུ་གཅིག སེམས་ཅན་གཞན་ཚོ་འདེད་མཁན་
གྱི་མི་འགའ་དང་བཅས་ང་ཚོས་གྱོན་ཆས་དང་བཟའ་བཅའི་རིགས་སོགས་དགོས་
མཁོ་ཆེ་རིགས་ཁོ་ན་འཁྱེར་ནས་རྒྱ་ཡག་ལ་གནས་སྤོས།
སྤོ་བོ་ལགས་དང་རྨོ་མོ་ལགས་རྣམ་གཉིས་དང་ཞལ་གྱེས་ཞུ་དགོས་པ་ནི་
བཟོད་གླགས་བྲལ་བའི་སྡུག་བསྔལ་ཞིག་ཡིན་རུང་། སྤོ་བོ་ལགས་ང་ཚོར་ཐུག་
འཕྲད་གནང་བར་ཡང་ཡང་ཕེབས་ཀྱི་ཡོད། ཁོང་རྟ་ལ་དགའ་པོ་གནང་མཁན་ཞིག་
དང༌། གོ་སྐབས་ཡོད་ཚད་ལ་ཁོང་རང་རྟ་ལ་ཞོན་ནས་གྲོགས་པོ་དང་གཉེན་ཉེ་
རྣམས་མཇལ་དུ་ཕེབས་ཀྱི་རེད། ཁོང་ཕྱི་ལོགས་སུ་ཕེབས་སྐབས་ངའི་ཨ་མ་
ལགས་ལ། “སྒྲོལ་མ་དབྱངས་འཛོམས། ཕྲུ་གུ་ཚོ་ཁང་ཁྱིམ་གྱི་ཕྱི་རོལ་ཏུ་འགྲོ་རུ་
མི་འཇུག་པར་ཁྱམས་ར་དང་ལྡུམ་རྭའི་ནང་ལ་སྡོད་དུ་འཇུག་དགོས། དེ་མིན་ཕྲུ་གུ་
སྤྱང་ཀིས་ཟོས་ཡོང་།”ཞེས་གསུང་གི་ཡོད། སྤྱང་ཀིས་ཕྲུ་གུ་འཁྱེར་གྱི་ཡོད་པ་མི་
ཚོས་ཤེས་གསལ་ཡིན། ཕྲུ་གུ་བུ་མོ་ཞིག་ཡིན་ཕྱིན་ཁང་པ་ནས་ཁྱམས་སྟེགས་ཀྱི་
ཕྱི་རོལ་ལ་འགྲོ་རུ་འཇུག་རྒྱུ་ཡང་ཧ་ཅང་གི་དཀོན་པོ་ཡིན། གང་ལྟར་ངའི་ཕ་མ་
གཉིས་ནི་དངོས་གནས་དོ་ནན་པོ་ཞིག་ཡོད།
གཅེན་གཅུང་དབར་གྱི་འབྲེལ་ལམ་ནི་དངོས་གནས་དྲོ་སྐྱིད་དང་ལྡན་པ་ཞིག་
རེད། དེ་ཡང་གཅེན་པོ་ཚོས་པ་ལགས་ཆུང་བ་ཞིག་ཡིན་པ་ལྟ་བུའི་འགན་འཁུར་
བས་ཕན་ཚུན་གྱི་མཐུན་ལམ་ནི་དམིགས་བསལ་དང་བརྩེ་བ་ཅན་ཞིག་ཡིན། དེ་
འབྲེལ་གྱི་གནས་སྟངས་ལ་དཔག་པའི་ཡིད་སྐྱོ་དགོས་པ་ཞིག་ཀྱང་ཡོད་པ་ནི།
གཅེན་མོ་རྣམས་མི་རིང་བར་གཉེན་སྒྲིག་བྱས་ནས་རང་ཁྱིམ་དང་བྲལ་དགོས་པ་དེ་
རེད། ག་དུས་ཡིན་ནའང་གཅེན་པོ་ཚོས་ཁོ་མོ་ཚོའི་བྱིས་དུས་ཀྱི་གནས་སྐབས་དེ་
དགའ་སྐྱིད་ངང་སྐྱེལ་དུ་བཅུག་ནས་བག་ཆགས་བཟང་པོའི་རྨི་ལམ་ཞིག་རྨིས་
བཅུག་གི་ཡོད། དེ་ནི་ཁོང་ཚོས་འོས་འགན་ཞིག་ཏུའང་བརྩི་བ་རེད།
ང་ལ་བུ་སྤུན་གསུམ་ཡོད་པ་ལས་རྒན་ཤོས་དེ་བཟའ་ཟླ་བུ་ཕྲུག་དང་བཅས་
པ་ང་ཚོ་དང་མཉམ་དུ་སྡོད་ཀྱི་ཡོད། གཅེན་པོ་གཅིག་ནི་དགུང་ལོ་བཅུ་ལ་ཕེབས་
སྐབས་འཇིག་རྟེན་ཕ་རོལ་ཏུ་གཤེགས། གཅེན་པོ་ཆུང་བ་དེ་སྐྱེས་རྗེས་ཕ་མ་
གཉིས་ཀྱིས་བླ་མ་ཞིག་ལ་ཁོང་རབ་ཏུ་བྱུང་ན་བཟང་ངམ། ཡང་ན་མི་སྐྱ་བྱས་ན་
དགའ་བ་ཡོད་མེད་བཀའ་འདྲི་ཞུས་པར། བླ་མ་དེས། ཁོང་དགོན་པར་བཏང་ན་
བཟང་བ་ལས་ནང་དུ་ཉར་ན་ཚེ་རིང་པོ་མེད་སྐོར་གསུངས་པ་རེད། བོད་མི་རྣམས་
ནི་བླ་མ་ལ་དད་པ་ཆེན་པོ་ཡོད་པར་བརྟེན། ཁོང་སྐུ་འབུམ་དགོན་པའི་ཆོས་སྒོར་
ཞུགས་རྒྱུར་གཏན་འཁེལ་གནང༌།
མང་པོ་ཡོད་པ་སོགས་ངས་དྲན་གསོས་ཀྱི་འདུག ཉིན་གཅིག་ཁོང་གི་དཔེ་ཆ་རྣམས་ངས་བལྟས་
ཏེ་ཤོག་ལྷེ་འགའ་ཤས་འཁྲུགས་སོང་བར་ཨ་ཞང་རླུང་ལངས་ཏེ་ལྡན་ལྕག་ཅིག་བརྒྱབ་བྱུང༌། དེ་
འདྲ་བྱུང་བའི་སྐབས་ལ་བསམ་གཏན་ང་གཉིས་ཁང་པ་ནས་བྲོས་ཏེ་གྱང་གསེབ་ལ་ཡིབ་བསྡད་
ནས་ཨ་ཞང་(ལ་)འཚོལ་དུ་འཇུག་གི་ཡོད།” ཅེས་གསུང་འདུག
ཡང་། ༸གོང་ས་མཆོག་གི་རང་རྣམ་<<བཙན་བྱོལ་གྱི་རང་དབང་>> ན། “ངོས་ཀྱི་ཨ་ཁུ་ཞིག་
སྐུ་འབུམ་དགོན་པའི་གྲྭ་པ་ཡིན་པ་ཁོང་དང་འབྲེལ་བའི་གནས་ཚུལ་ཞིག་གིས་ཞེད་སྣང་བྱུང་བ་དེ་
དྲན་ཡུལ་ན་འདུག དགོང་དྲོ་ཞིག་ལ། ཁོང་གིས་ཞལ་འདོན་གྱི་ཕྱག་དཔེ་ཀློག་བཞིན་བཞུགས་
པའི་སྐབས་སུ། ངོས་ཀྱིས་ཁོང་གི་ཕྱག་དཔེ་རྣམས་གང་སར་བཀྲམས་ནས་འཁྲུག་བཅུག་
སྟབས། ཁོང་སྐུ་རླུང་བཞེངས་ཤིང་ངོས་རང་ཡར་བཀྱགས་ཏེ་འགྲམ་ལྕག་ཚ་ཐག་ཆོད་ཅིག་
གཞུས་བྱུང་བ་དེར་ཞེད་ཐག་ཆོད་ནས་དེའི་རྗེས་ལའང་ནག་ཅིང་འབར་ཚག་ཡིན་པའི་ཁོང་གི་
ཞལ་རས་དང་། འཇིགས་སུ་རུང་བའི་སྨྲ་ར་དེ་དྲན་ཡུལ་ནས་ཡལ་དཀའ་བ་ཞིག་ཆགས། དེ་
ནས་བཟུང་ཁོང་ག་དུས་མཇལ་ནའང་སྐྲག་སྣང་ཞིག་ཡོང་གིན་ཡོད།” ཅེས་མཛད་རྣམ་དབྱིན་
དེབ་<<FREEDOM IN EXILE>> A Cornelia & Michael Bessie Book ཡིས་དཔར་
སྐྲུན། ཕྱི་ལོ་1990 ཤོག་ངོས་13 ན་གསལ་བ་བོད་བསྒྱུར་ཞུས། དེར་ཨ་ཁུ་ཡིན་ཚུལ་བཀོད་
འདུག དེ་བཞིན་སྐུའི་གཅེན་པོ་རྒྱ་ལོ་དོན་འགྲུབ་ཀྱི་ལོ་རྒྱུས་དེབ་ན། “དེ་ནས་ཡུམ་ཆེན་གྱིས། ཀ་
ལིམ་པོང་དུ་བསྒུགས་ནས་སྡོད་དང༌། མི་འགྱང་བར་ངའི་ཨ་ཞང་སྟེ་ཡུམ་ཆེན་རང་གི་གཅུང་པོ་
(ཡིན་རྒྱུ་ནི་གཅེན་པོ་གཉིས་ལས་ཆུང་བ་དེ་ཡིན་འདུག)ཁོང་གསུང་འཕྲིན་གལ་ཆེན་སྐྱེལ་བར་
ཡོང་ངེས་ཞེས་གསུངས། ངའི་ཨ་ཞང་གིས་བསྣམས་ཕེབས་པའི་ཡུམ་ཆེན་གྱི་གསུང་འཕྲིན་
ནང༌། ང་ཕ་ཡུལ་དུ་ཕྱིར་ལོག་མི་རུང་བ་དང་། གལ་ཏེ་ཕྱིར་ལོག་བྱས་ན། ༸གོང་ས་ཏཱ་ལའི་བླ་
མའི་སྐུ་ཕྱྭ་ལ་ཉེན་ཁ་འབྱུང་སྲིད་པའི་ཉེན་བརྡ་གནང་འདུག་པས་ཧ་ལས་པར་གྱུར། སྐབས་དེར།
ངས་ཞང་པོའི་དྲུང་ནས་རང་གི་ཡབ་ཆེན་དང་རྒྱལ་ཚབ་རྭ་སྒྲེང་རིན་པོ་ཆེ་གཉིས་ཇི་ལྟར་
བཀྲོངས་པའི་བྱུང་བ་ཆ་ཚང་དང༌། ཅིའི་ཕྱིར་བོད་གཞུང་གིས་ཐབས་ཤེས་སྣ་ཚོགས་སྤྱད་དེ་ང་
ཕྱིར་འགུག་ཐབས་གནང་བའི་རྒྱུ་མཚན་བཅས་གཞི་ནས་ཤེས་རྟོགས་བྱུང༌།”ཞེས་བཀོད་དེ་ཡོད་
དེ་ལྟར་མི་རིང་བར་ཁོང་དགོན་པར་ཕེབས་མཁན་ཡིན་པས་ང་རང་ལ་ཁོང་
དང་འབྲལ་མི་ཕོད་པའི་ཚོར་སྣང་ཞིག་དང༌། ཁོང་ལ་གཅེན་གཅུང་གཞན་ཚོ་ལས་
ལྷག་ཏུ་དུང་བའི་བརྩེ་སེམས་ཤིག་ཆགས། དཔེར་ན། གཅེན་གཅུང་གཞན་ཚོ་དང་
ཁོང་གི་དབར་ལ་འཁོན་རྩོད་འདྲ་བྱུང་ན། ངས་ལམ་སང་ཁོང་གི་རྒྱབ་རྩ་བྱས་ནས་
གཞན་ཚོར་ཁ་གཏད་གཅོག་གི་ཡོད། ཁོང་དགོན་པར་ཕེབས་རྗེས་ང་རང་ཕ་མ་
གཉིས་དང་ལྷན་དུ་ཁོང་ལ་ཡང་ཡང་བལྟ་བར་འགྲོ་བཞིན་ཡོད་ལ། ཁོང་ཡང་ནང་
ལ་ཡང་ཡང་ཕེབས་ཀྱི་རེད།
སྤྱིར་བཏང་ཡིན་ན། བུ་ཚོས་ཞིང་ལས་བྱེད་དགོས་ཀྱི་ཡོད་པའི་གནས་
སྟངས་ལ་བརྟེན་ནས། བོད་པའི་མི་ཚང་མང་ཆེ་བའི་ནང་། ཕྲུ་གུ་བུ་རེ་གཉིས་ལས་
མེད་ན་མ་གཏོགས་བུ་གཅིག་དགོན་པར་གཏོང་སྲོལ་ཡོད། ཁྱིམ་ཚང་སྐྱོ་བོ་ཁག་
ཅིག་གིས་བུ་ཚོ་དགོན་པར་གཏོང་དོན་ནི། དཔལ་འབྱོར་མ་ཉམས་རྒྱུན་འཛིན་དང་
ཕ་ཤུལ་བུ་འཛིན། འགྲོ་སོང་འགན་ཁུར་དང་བཅས་ནང་མི་འཚོ་སྐྱོང་གི་འགན་ཁུར་
ཆེན་པོ་ཡོད་རྐྱེན་རེད། ཙོང་ཁའི་ཡུལ་ལ་བུ་མོ་ཞིག་ཆོས་སྒོར་ཞུགས་པ་གོ་མྱོང་
མེད་ལ་ཉེ་འཁོར་ལ་བཙུན་མའི་དགོན་པ་ཡོད་པའང་གོ་ཐོས་མ་བྱུང་། ལྷ་ས་ལ་ཆ་
བཞག་ན། བུ་མོ་མང་པོ་ཆོས་སྒོར་ཞུགས་སྲོལ་ཡོད། དེ་ཡང་དཔལ་འབྱོར་གྱི་
གནས་སྟངས་དང་། གཉེན་སྟོན་ལ་དགོས་མཁོ་མང་དྲགས་པར་ཕ་མ་ཚོར་སེམས་
ཁྲལ་ཆེ་བ་སོགས་ཀྱིས་ཡིན།
ང་ཚོ་གཞིས་གསར་དེར་གནས་སྤོས་རྗེས། ངའི་རང་དབང་ལྡན་པའི་བྱིས་
དུས་ཀྱི་འཚོ་བ་དེ་མཇུག་སྒྲིལ་ནས་མི་ཚེའི་འགྱུར་བ་གསར་པ་ཞིག་གི་མགོ་
ཚུགས། རྩེད་མོ་རྩེད་རྒྱུའི་དུས་སྐབས་མེད་ཁར་ཨ་མ་ལགས་ཀྱིས་ང་ལ་བུད་མེད་
སྐོར་གྱི་ཤེས་ཡོན་སློབ་སྟོན་དང་། ནང་གི་ལས་ཀའི་འགན་ཁུར་དང་གཉེན་སྒྲིག་
སོགས་ཀྱི་གྲ་སྒྲིག་བྱེད་སྟངས་སྐོར་ལ་སྦྱོང་བརྡར་སྤྲད། ནུབ་ཕྱོགས་རྒྱལ་ཁབ་
ཁག་གི་ཕྲུ་གུ་བཞིན་མ་ཡིན་པར། སྐབས་དེའི་ཨ་མདོ་ཁུལ་ལ་མཚོན་ན། ལོ་དྲུག་
བདུན་ལ་སོན་པའི་བུ་མོ་ཚོས་ནང་ལས་སོགས་མང་པོ་ཞིག་རང་བཞིན་གྱིས་
འགན་ཁུར་ལེན་དགོས་ཀྱི་ཡོད། དེར་བརྟེན། ངས་ཐུག་པ་དང་ཇ་བཟོ་སྟངས་སྦྱོང་
དགོས་ལ། ནང་མི་ཚང་མར་བག་ལེབ་ཀྱང་བཟོ་དགོས། མདོར་ན། ང་རང་ལོ་
བདུན་ལ་སླེབས་སྐབས་དེར་ཟ་མ་བཟོ་སའི་ཅོག་ཙེའི་སྒང་ལའང་སྙོབ་དཀའ་བ་
ཞིག་ཡིན་རུང༌། རྐུབ་སྟེགས་ཤིག་གི་སྒང་ལ་འཛེགས་ནས་གྲོ་ཞིབ་བརྫི་བ་སོགས་
ལས་ཀའི་གྲ་སྒྲིག་བྱེད་པར་འབད་པ་ཡིན།
ང་ཚོའི་ཁང་པའི་རྒྱབ་དེར་ལྕགས་རི་མཐོན་པོ་ཡོད་པའི་ལྡུམ་རྭ་ཞིག་ཡོད།
ཕ་མ་གཉིས་ཞིང་ཁའི་ནང་དུ་ཕེབས་སྐབས། ང་ལ་ཉིན་གུང་གི་ཟ་མ་བཟོ་དགོས་
པའི་མངགས་བཅོལ་མང་པོ་ཞིག་དང་ལྷན། ཕྱི་ལོགས་ནས་སྒོ་ལྕགས་བརྒྱབ་སྟེ་ང་
རང་སྒོ་རྭ་དེའི་ནང་བཞག་གི་ཡོད། ང་ཚོ་ཆུང་ཆུང་སྐབས་ནས་ནང་དུ་གད་རྒྱག་
སྟངས་དང་རྡུལ་ཕྱིས་བྱེད་སྟངས་སོགས་ཀྱི་སྦྱོང་བརྡར་སྤྲད་ཡོད་པས། གལ་སྲིད་
ངས་ཁུག་ཁུག་ཡོད་ཚད་གཙང་མ་ཕྱགས་མེད་ན། ཨ་མ་ལགས་ཀྱིས་ཁྱེད་རང་
གིས་གཙང་མ་གང་འདྲ་བཟོས་པ་ཡིན། འདི་ནི་ཞི་མིས་ཁྲུས་བརྒྱབ་པ་དང་གཅིག་
མཚུངས་རེད་ཅེས་བཀའ་བཀྱོན་ནམ་རྒྱགས་གཏམ་ལྟ་བུ་གསུང་གི་རེད།
ང་རང་གིས་ཟ་མ་བཟོ་མི་དགོས་པའི་སྐབས་དང་གཙང་སྦྲ་བྱེད་མ་དགོས་
པའི་སྐབས་དེ་དག་ལ། ཨ་མ་ལགས་ཀྱིས་རས་ཆའི་རིགས་འདྲ་སྟངས་དང་འཚེམ་
དྲུབ་རྒྱག་སྟངས་བསླབ་ཀྱི་ཡོད། ཨ་མདོ་ཁུལ་ལ་ཆ་བཞག་ན། བུད་མེད་ཅིག་
གིས་རང་གི་ཕ་ཡུལ་གྱི་གྱོན་གོས་དང་ལྷམ་བཟོ་མ་ཤེས་ན་ཞབས་འདྲེན་ཞིག་ཏུ་
བརྩི་བར་བྱེད། དེ་བཞིན་ང་རང་ལོ་བཅུ་གཉིས་ལ་སོན་དུས་ང་རང་གི་གོས་ཐུང་
དང༌། འོག་འཇུག གཞན་ཡང་གཅེན་པོ་དང་གཅེན་མོ་ཚོའི་གྱོན་པ་བཅས་འཚེམ་
ཤེས་ཀྱི་ཡོད།
ངའི་ཨ་མ་ལགས་ནི་འཚེམ་བཟོ་བ་མཁས་པ་ཞིག་ཡིན་པས། ཁོང་གི་བུ་
མོ་བརྒྱད་པོའི་གཉེན་སྟོན་སྐབས་ཀྱི་གཟབ་མཆོར་རྣམས་འཚེམ་རོགས་གཞན་
མེད་པར་ཁོང་རང་གིས་འཚེམ་གནང་ཞིང༌། གཞན་ཡང་ལྷམ་དང་། གྱོན་གོས། ཞྭ་
མོ་སོགས་ག་ཚོད་འཚེམ་རྒྱུ་ཡོད་ཀྱང་ཕྱི་མི་གཅིག་ཀྱང་འཚེམ་རོགས་ལ་མ་གླས་
པར་ང་ཚོ་ནང་མི་རང་གིས་འཚེམ་གྱི་ཡོད།
དེ་ནི་ཕྱི་ལོ་1907 སྐབས་ཀྱི་བུད་མེད་ཚོའི་ཤེས་ཡོན་སློབ་སྦྱོང་ལྟ་བུ་ཞིག་
ཀྱང་རེད། དུས་དེར་བུ་མོ་རྣམས་སློབ་གྲྭར་བཏང་ནས་ཡི་གེ་འབྲི་ཀློག་སྦྱོང་གི་ཡོད་
པ་གོ་རྒྱུ་མེད། བུ་ཚོས་ལོ་ན་ཆུང་དུས་ནས་ཞིང་ཁའི་ནང་དུ་ས་ཞིང་འདེབས་ལས་
ཀྱི་ལས་ཀ་བྱེད་དགོས་ཀྱི་ཡོད། གལ་སྲིད་འབྱོར་ལྡན་གྱི་ཁྱིམ་ཚང་ཞིག་དང་། བུ་
མང་པོ་ཡོད་མཁན་ཞིག་ཡིན་ན། བུ་ཚོ་སློབ་གྲྭར་གཏོང་གི་རེད། སློབ་གྲྭ་ནི་ང་ཚོ་
འདུག་སའི་ཙོང་ཁའི་ཡུལ་ནས་ཏོག་ཙམ་ཐག་རིང་པོ་ཡོད་པས་ངའི་གཅེན་པོ་ཚོ་
སློབ་གྲྭར་བཏང་མེད། སློབ་གྲྭར་བོད་ཡིག་དང༌། རྒྱ་ཡིག ཨམ་སྐད། ཙོང་ཁའི་ཁ་
སྐད་བཅས་བསླབ་ཀྱི་ཡོད། ངའི་པ་ལགས་ལ་ལོ་བཞིར་སློབ་སྦྱོང་གནང་མྱོང་བའི་
རྨང་གཞི་ཡོད་པས་ཁོང་རང་གིས་ཡི་གེ་འབྲི་ཀློག་གཉིས་རང་མགོ་ཐོན་གྱི་ཡོད།
ང་ཚོར་བློ་སྦྱོང་གཞན་གཅིག་རང་ཡོད་པ་ནི་ཁ་ཏོན་བྱེད་རྒྱུ་དེ་རེད། ཕྱི་དྲོ་ང་
ཚོ་སྤོ་བོ་ལགས་དང་རྨོ་མོ་ལགས་ཀྱི་ལྷན་དུ་སྡོད་སྐབས། སྤོ་བོ་ལགས་ཀྱིས་ནང་
མི་ཚང་མ་བསྡུ་སྐོང་གིས་ཉིན་ལྟར་འཆར་ཅན་གྱི་ཁ་ཏོན་འདོན་གྱི་རེད། ང་ཚོ་
གནས་སྤོས་བྱས་ནའང་ཁ་ཏོན་གྱི་རིམ་པ་ནི་མུ་མཐུད་ནས་རྒྱུན་སྐྱོང་བྱས། ང་ཚོ་
མཉམ་དུ་འཛོམས་ནས་ཆུ་ཚོད་གཅིག་ནས་གཉིས་ཙམ་ལ་མ་ཎི་གསོག་གི་ཡོད།
ངའི་རྨོ་མོ་ལགས་ཀྱིས་ཞོགས་པ་རྟག་པར་དཀོན་མཆོག་ལ་ཡོན་ཆབ་དང་། མར་
མེ་ཕུལ་ཚར་རྗེས་མཆོད་གཤོམ་གྱི་མདུན་ནས་སྨོན་ལམ་འདེབས་པ་དང༌། དེ་རྗེས་
ཕྲེང་བ་བསྣམས་ནས་སྒོ་རའི་ནང་ཐོན་ཏེ་མ་ཎི་འདོན་བཞིན་བཞུགས་ཀྱི་ཡོད། ང་
ཚོས་ནི་ཞིང་ཁའི་ནང་དུ་ལས་ཀ་བྱེད་སྐབས་ཡིན་ནའང་། བླ་མ་ཞིག་མཇལ་བ་
ཡིན་ན་དད་པ་ཆེན་པོས་དེ་མ་ཐག་ཕྱག་གསུམ་འཚལ་བའི་གོམས་སྲོལ་ཡོད།

ཞིང་པའི་འཚོ་བ།

རི་དང་དེའུ་འབུར། ནགས་ཚལ་དང་མཚོ། ཤིང་ནགས་བཅས་ཀྱིས་ཁེངས་
ཤིང་། ས་ཁོད་སྙོམས་ལ་མཛེས་སྡུག་དང་ལྡན་པའི་ས་ཆ་ཞིག་ན་ང་ཚོའི་ཞིང་ས་
ཡོད། གནས་དེ་ནི་ས་བཅུད་བཟང་བས་འབྲུ་རིགས་གང་ཞིག་བཏབ་རུང་ཐོན་
འབབ་ཡག་པོ་ཡོང་གི་ཡོད། དེ་ནི་ང་ཚོས་ལུད་ཡག་པོ་བསགས་ནས་ས་ཞིང་
གཤིན་པོ་བཟོས་པས་རེད། ལུད་བཟོ་སྟངས་ནི། སྤོ་ཐོ*་དང་མཉམ་དུ་རྩྭ་བསྲེས་
ནས་ཕར་སློག་ཚུར་སློག་ཉིན་ཤས་རིང་བྱེད་ཅིང༌། དེ་ནས་མེ་ཤིང་སྟེང་སྤོ་ཐོ་དེ་དག་
སྤུངས་ཏེ་འོག་ཏུ་མེ་སྦར་ནས་དམར་མདོག་མ་ཆགས་བར་སྲེག་རྗེས་བ་ཕྱུགས་ཀྱི་
ལྕི་བ་དང་། ར་ལུག་གི་རིལ་མ་དང་བསྲེས་ནས་ཞིབ་མོར་བརྡུང་སྟེ་ལུད་དུ་བེད་
སྤྲོད་དང༌། ང་ཚོས་ལྕི་བ་དང་རིལ་མ་སྐམ་ནས་རྫོང་ཐབ་འོག་མེ་དྲོད་གསོ་བར་
ཡང་བེད་སྤྱོད་བྱེད།
ཚ་ཁྲི་ནི་སོ་ཕག་གིས་བཟོས་ཤིང་། ཐབ་ཀྱི་མེ་དྲོད་ཚ་ཁྲིའི་འོག་ཏུ་འཁྱིལ་ཁུང་
ངམ་འདྲེན་ཁུང་དེ་ནི་བཟོ་ལྟ་ལེབ་མོ་དང་ཁོག་སྟོང་ཞིག་ཡིན། དེ་ནི་ཁང་མིག་ཚང་
མར་མཐུད་ནས་ཡོད་པས་ང་ཚོ་ཚང་མ་དེའི་སྒང་ལ་ཉལ་བ་དང་། ཚ་ཁྲིའི་ཐོག་དེ་
ནི་ནང་མི་ཚོས་ཞལ་ལག་མཆོད་སའང་ཡིན། ང་ཚོས་ཐབ་ཀྱི་ནང་ལ་རྩྭ་དང་ལྕི་བ་
སྐམ་པོ། དེ་བཞིན་མེ་ཤིང་བཅས་བཞག་ནས་མེ་སྦར་གྱི་ཡོད། ཚ་ཁྲིའི་སྒང་ལ་ཁ་
གདན་འདིང་བ་དང༌། དེའི་སྟེང་ལ་གཙང་གདན་གཡོགས་སྲོལ་ཡོད། ང་ཚོས་མེ་
ཤིང་དང་ལྕི་བ་སྐམ་པོ་སོགས་ཐབ་ནང་བརྫང་སྟེ་ཉིན་གང་རིང་མེ་དྲོད་ཉར་ནས་
བཞག་གི་རེད། དེ་ལྟར་ཁྱིམ་དུ་ཚ་ཁྲི་ཡོད་ནའང་། ད་དུང་པགས་རྩག་མཐུག་པོ་
གྱོན་དགོས། དེར་བརྟེན། ངའི་བསམ་པར་ཚ་ཁྲི་མེད་ན་ང་ཚོ་འཁྱག་ཤི་ཐེབས་ཡོད་
ངེས་རེད་སྙམ་པ་འཆར་གྱི་ཡོད།
དབྱར་དུས་ཚ་དྲོད་ཅུང་ཆེ་བའི་གནམ་གཤིས་དེ་ནི་ཧ་ཅང་དྲོ་སྐྱིད་ལྡན་པ་
ཞིག་ཡིན། དུས་རྒྱུན་ཚ་ཚད་ཚད་བརྒྱད་ཅུ་ནས་དགུ་བཅུའི་དབར་སླེབས་ཀྱི་
ཡོད། འོན་ཀྱང༌། དགུན་དུས་ཟླ་བ་བཅུ་པ་ནས་གནམ་གཤིས་ཧ་ཅང་གྲང༌། དེ་
ཡང་གནམ་གཤིས་གྲང་དྲགས་པས་གལ་སྲིད་ཇ་ཕོར་པ་གང་མཚན་གཅིག་ལ་
བཞག་པ་ཡིན་ན། ཕྱི་ཉིན་ཞོགས་པར་ཇ་དེ་འཁྱག་པ་ཆགས་ནས་ཕོར་པར་སེར་
ཁ་གས་པའང་ཡོང་གི་རེད། ངས་གོ་ཐོས་ལྟར་ན། གནམ་གཤིས་གྲང་ངར་ཤིན་ཏུ་
ཆེ་སྐབས་ཐག་ཉེར་འགྲུལ་བཞུད་བྱས་ནའང་རྐང་པ་འཁྱག་ཕྱིད་ཐེབས་འགྲོ་བ་རེད་
ཟེར། སྐབས་རེར། གངས་ཆེན་པོ་ཕི་ཊི་བཅུ་ཙམ་བབས་ནས་ང་ཚོའི་ཐོག་རྩེག་
གཉིས་ཅན་གྱི་ཁང་ཀླད་ལ་མ་ཐུག་ཙམ་ཆགས་ཀྱི་ཡོད། དེ་རྣམས་ཕྱགས་པར་ཉིན་
གཉིས་ཙམ་འགོར་གྱི་ཡོད།
དགུན་དུས་ཞིང་ཁའི་ནང་ལ་གང་ཡང་སྐྱེ་མི་ཐུབ་པར་བརྟེན། ས་འོག་ལ་
གཏིང་ཚད་རིང་ཞིང་ཁོང་ཡངས་པའི་ས་དོང་བྲུས་པའི་ནང་འདོམ་པ་ཁ་ཤས་ཡོད་
པའི་སྐས་འཛེགས་བཙུགས་ཏེ། དེའི་ནང་ལ་དགོས་མཁོའི་བཟའ་ཆས་རིགས་
དཔེར་ན། ཞོག་ཁོག་དང་ལ་ཕུག་སོགས་ཚོད་མའི་རིགས་ཉར་ཚགས་བྱེད་པ་རེད།
ས་དོང་གི་ཁ་དམ་པོར་བཅད་ན་མ་གཏོགས། དེ་མིན་བཟའ་ཆས་ཚང་མ་འཁྱག་པ་
ཐེབས་ནས་བེད་སྤྱོད་མེད་པ་ཆགས་ཀྱི་ཡོད།
ཞིང་ཁ་ནི་ཧ་ཅང་རྒྱ་ཆེན་པོ་ཡོད་པས་ཞིང་ཁའི་ལས་ཀ་ཚང་མ་ནང་མི་
གཅིག་པོས་བྱེད་ཐུབ་རྒྱུ་ཁག་པོ་རེད། དེར་བརྟེན། ང་ཚོས་ནོར་པ་དང་ཡུལ་ལས་
"ཞེས་པའི་ལས་མི་ཁག་མི་འདྲ་བ་གཉིས་ཉར་བཞིན་ཡོད། ནོར་པའི་ལས་མི་
རྣམས་ལ་ཟླ་རེའི་ལས་གླ་སྤྲོད་པ་དང་། ཡུལ་ལས་ཀྱི་ལས་མི་རྣམས་ལ་ལོ་རེའི་
ལས་གླ་སྤྲོད་དགོས་པ་བཅས་ཚོ་ཁག་གཉིས་ལ་བགོས་ཡོད། ཟླ་བ་གཉིས་པ་ནས་
བཞི་པའམ་ལྔ་པ་བར་ཞིང་ཁའི་ལས་ཀ་ཤིན་ཏུ་མང་པོ་ཡོད། དགུན་ཁའི་གཟན་རྩྭ་
རྣམས་གསོག་ཉར་བྱེད་པ་དེའི་ཆེད་ཟླ་བ་བཞི་པའི་ནང་སྔོ་རྩྭ་བརྔ་མགོ་འཛུགས།
ཟླ་བ་བདུན་པའི་ནང་ང་ཚོས་སྲན་མ་འདེབས་པ་དང༌། ང་ཚོར་ཟླ་བ་བཅུ་པའམ་
བཅུ་གཅིག་བར་ཞིང་ཁའི་ལས་ཀ་བྱེད་མཁན་མང༌། དེ་རྗེས་ཡུལ་ལས་པ་རྣམས་
ཀྱིས་ཞིང་ནང་ལ་འབྲུ་རིགས་འདེབས་ཀྱི་ཡོད། ང་ཚོས་གྲོ་དང་ནས། པད་ཁ་
བཅས་འདེབས་པ་རེད། དེས་མ་ཚད། ཞིང་ཁར་རྨོ་ལོག་ཕྲུ་གསུམ་བྱས་ཏེ་སྐྱེས་
ཚད་ཐམས་ཅད་འདེབས། དེས་ང་ཚོའི་ལོ་རེའི་སྤྱོད་སྒོ་ཡོངས་ལ་འདང་བས་མ་
ཚད་ལྷག་མ་བཙོང་རྒྱུ་ཡང་ཡོད།
ངའི་པ་ལགས་ཀྱིས་ཞོགས་ཇ་མཆོད་གྲུབ་རྗེས་ཚལ་ཞིང་ལས་སྔོ་ཚལ་
བཀོག་ནས་གྲོང་པ་ཁྱིམ་མཚེས་ཚོར་སྤྲོད་པ་དང༌། དེ་ཡང་ཁོང་གིས་ཚལ་ཞིང་གི་
རྭ་བའི་སྒང་ནས་ཕར་གཡུག་སྟེ་སྤྲོད་ཀྱི་རེད། དམིགས་བསལ་རང་ཉིད་སྒེར་ལ་
ཚལ་ཞིང་མེད་པའི་གྲོང་པ་ཚོར་ཚལ་སྤྲོད་སྲོལ་ཡོད། གྲོང་པ་ཚོ་ནི་ཕན་ཚུན་བློ་
ཐག་ཉེ་བས་དུས་ཚོད་སྟོང་པ་ནམ་ཡོད་ལ་ཁང་ཐོག་ཏུ་འཛོམས་ནས་ཕན་ཚུན་གླེང་
མོལ་གྱི་ཁ་བརྡ་བྱས་ནས་སྡོད། མ་ཟད་ངའི་པ་ལགས་ནི་མཆོད་ཆང་ལ་ཧ་ཅང་
མཉེས་པོ་ཡོད་པ་དང༌། ཁོང་གིས་གྲོགས་པོ་དང་སྤུན་མཆེད་རྣམས་ཞལ་ལག་དང་
ཆང་འཐུང་བར་ཡང་ཡང་མགྲོན་འབོད་ཞུས་ཏེ། ཁོང་ཚོ་ཉིན་ཤས་རིང་ང་ཚོའི་ནང་
ལ་བཞུགས་བཅུག་ནས་སྡོད་མཁན་ཞིག་ཡིན།
ཨ་མ་ལགས་ཀྱིས་ནང་གི་ལྟོ་གོས་སོགས་དགོས་མཁོའི་རིགས་ལ་གཟིགས་
རྟོག་གནང་བ་མ་ཚད། ཁོང་གི་སྤྱན་ཧ་ཅང་གསལ་པོ་ཡོད་པས་དགུང་ལོ་བདུན་
ཅུར་ཕེབས་སྐབས་ཀྱང་གྱོན་གོས་སོགས་འཚེམ་དྲུབ་བསྐྱོན་རྒྱུར་ཧུར་པོ་ཡོད་པ
ཞིག་ཡིན། ཞིང་ཁའི་ནང་གི་ལས་ཀ་ཚང་མར་གཅེན་པོས་གཟིགས་རྟོག་གནང་གི་
ཡོད་སྟབས། པ་ལགས་དགུང་ལོ་ལྔ་བཅུར་ཕེབས་པ་ནས་སྐབས་རེར་ཞིང་ཁར་
གཟིགས་སྐོར་ཙམ་གནང་བ་ལས་ཞིང་ལས་གནང་དགོས་ཀྱི་མེད།
ང་ཚོར་དུས་ཀྱི་ཚད་འཛིན་བྱེད་ཆེད་ཆུ་ཚོད་འཁོར་ལོ་མེད་སྟབས། ཉི་མ་དང་
ནམ་མཁའ་ལ་བལྟས་ནས་དུས་ཀྱི་ཚད་འཇལ་གྱི་རེད། དེ་ཡང་འདམ་བག་གི་སྟེང་
དུ་རྩྭ་འཇག་མ་སོགས་བཙུགས་ནས་དུས་ཚོད་ལ་བརྟག་གི་རེད། རྩྭ་དེའི་གྲིབ་མ་
ཁ་ཐུག་བསྡད་པ་ཡིན་ན།ཉིན་གུང་ཏག་ཏག་ཡིན་པར་ངོས་འཛིན་བྱེད་ཅིང༌། ཡང་
གྲིབ་མ་དེ་འཕྲེད་གསེག་གིས་ཡོད་ན། ཉིན་གུང་ཡོལ་བར་ངོས་འཛིན་པ་རེད། ཕྱི་
དྲོ་ཡོལ་ནས་དགོང་མོ་ཆགས་སྐབས་གྲིབ་ནག་དེ་ཧ་ཅང་ཆུང་ཆུང་ལས་མེད།
དགོང་མོའི་དུས་ལ་ནི། ང་ཚོས་སྐར་མར་བལྟས་ནས་དུས་ཚོད་ངོས་འཛིན་བྱེད་ཀྱི་
ཡོད།
ཕྲུ་གུ་ཞིག་ཡིན་པའི་ཆ་ནས། ང་ལ་རྩེད་མོ་རྩེད་རོགས་གྲོགས་མོ་མང་པོ་
ཡོད། ཕལ་ཆེ་བ་ཁྱིམ་མཚེས་གཡས་གཡོན་གྱི་ཕྲུ་གུ་ཡིན། དུས་སྐབས་དེར།
བྱིས་པ་ཚོར་རྩེད་ཆས་ཟེར་བ་མེད་པས། བུ་མོ་ཆུང་ཆུང་ཚང་མ་མཉམ་དུ་འདུས་
ནས་ཟ་མ་བཟོ་བ་ལ་སོགས་པའི་ནང་ལས་དང་འབྲེལ་བའི་རྩེད་མོར་རོལ། ང་ཚོས་
རས་ཆ་ཆུང་ཆུང་གཏུབ་ནས་འཚེམ་བུ་རྒྱག་པ་དང༌། ཤོག་བུ་ཆུང་ཆུང་དེ་འདྲ་
རག་ན་ཁང་པ་དང་མེ་ཏོག་སོགས་མིག་གིས་མཐོང་ཚད་འབྲི་བར་བྱེད། ང་རང་ནི་
བྱེ་མའི་ནང་དུ་མཁར་རྩིག་རྒྱུར་ཧ་ཅང་དགའ་པོ་ཡོད།
ང་ནི་པ་ལགས་ཀྱི་གསང་བ་དེར་ཧ་ཅང་དགའ་པོ་ཡོད། དེ་ལྟར་དགའ་པོ་ཡོང་
དོན་ནི། ང་རང་ལོ་བཅུ་གཉིས་བཅུ་གསུམ་ཙམ་ལ་སླེབས་དུས་པ་ལགས་ཀྱི་
དངུལ་སྦ་སའི་གསང་བ་དེ་བསྟན་སོང་། ལས་མི་ཚོ་དང་གཅེན་པོ་ཞིང་ཁའི་ནང་
ལས་ཀར་ཕྱིན་ཚར་རྗེས། ཁོང་གིས་ང་རྟ་རའི་ས་འོག་ན་དངུལ་སྦས་ཡོད་ས་དེར་
འཁྲིད་དེ་རྫ་སྣོད་ཆེན་པོ་ཞིག་གི་ནང་ལ་བཅུག་ནས་སྦས་ཡོད་པའི་དངུལ་རྣམས་
ས་འོག་ནས་ཡར་བཏོན་ནས་བསྟན་སོང༌། ངས་ཁོང་ལ་ས་འབྲུ་རོགས་དང་དངུལ་
དེ་རྣམས་རྫ་སྣོད་ནང་བསྐྱར་དུ་འཇུག་རོགས་བྱས། ངེད་གཉིས་ཀྱིས་རྫ་སྣོད་དེའི་
ཁ་དམ་པོར་བསྡམ་སྟེ་བསྐྱར་དུ་ས་འོག་ལ་སྦས་པ་ཡིན།

ཨ་མདོའི་སྤྱི་ཚོགས།

སྐབས་དེའི་ཨ་མདོའི་ནང་ལའང་རིགས་རུས་ཀྱི་ཁྱད་པར་དབྱེ་སྲོལ་འདུག
དཔེར་ན། གཡོག་པོའི་གྲས་ཡིན་ན་ཐབ་ཚང་དུ་སྡོད་པ་ལས། སྤྱི་ཚོགས་ནང་ཕན་
ཚུན་འབྲེལ་འདྲིས་མེད་པ་དང༌། ནང་དུ་སྡོད་སྐབས་ཀྱང་འབྲེལ་འདྲིས་དེ་ཙམ་མེད་
པར་ཟུར་སྡོད་བྱེད། སྤྱི་ཚོགས་གནས་བབ་དམའ་ཤོས་དེ་ནི་ཇག་པ་དང་རྐུན་མ་
རེད། དེ་ནས་ཤན་པ་དང་པགས་རིགས་ཀྱི་ལས་ཀ་བྱེད་མཁན་ཚོ་རེད། ང་ཚོས་
ཤན་པར་ལས་གང་ཞིག་བཅོལ་སྐབས་ཇ་འདྲེན་པ་སོགས་བསྙེན་བཀུར་བྱེད་སྲོལ
ཡོད་ནའང༌། རྣམ་རྟོག་གི་དབང་གིས་ཁོང་ཚོ་ཕྱིར་ལོག་རྗེས་སུ། ཕོར་པ་རྣམས་གོ་
ཐལ་ནང་བཀྲུས་ཏེ་བཙོག་སེལ་བྱེད་པ་རེད། ལྷ་སར་གསེར་དངུལ་བཟོ་མཁན་
སོགས་ལག་ཤེས་པའང་རིགས་དམའ་བར་བརྩིས་ནས་གཞན་གྱི་ཁང་པའི་ནང་
འཛུལ་ཆོག་གི་མེད། གཞན་ཤན་པ་དང་ཕུང་པོ་བྱ་གཏོར་བྱེད་མཁན་གྱི་སྟོབས་
ལྡན་སོགས་རིགས་དམའ་བ་དེ་ཚོ་སྤྱིར་བཏང་གནས་རིམ་མཐོ་བའི་ནང་ལ་འགྲོ་ས་
མེད།
བླ་མའི་སྡེ་ལ་གུས་བཀུར་ཆེན་པོ་ཞུ་བ་དང༌། སྤྱི་ཚོགས་ཁྲོད་ཀྱི་གོ་བབ་མཐོ་
ཤོས་རེད། ཞིང་པའི་ནང་ལ་ཆ་བཞག་ན། ཤེས་ཡོན་དེ་ཙམ་མེད་ནའང་ཆོས་ལ་
དད་མོས་ཤིན་ཏུ་ཆེ། བླ་མ་ཚོའི་སྐུ་གཟན་ནི་རྗེ་རིན་པོ་ཆེའི་ན་བཟའ་དང་གཅིག་པ་
ཡིན་པར་ངོས་འཛིན་དང་དད་གུས་བྱེད། དེ་ཡང་རྗེ་རིན་པོ་ཆེ་ནི་ནང་པའི་བསྟན་པ་
དར་སྤེལ་གནང་མཁན་སྙན་གྲགས་ཅན་ཙོང་ཁ་པ་ཆེན་པོ་ཡིན་ལ། ཙོང་ཁའི་ཡུལ་
ནས་འཁྲུངས་པ་རེད། ཨ་མདོའི་ཡུལ་ལ་མཚོན་ན། སེར་མོ་བ་ནི་སྐྱོ་བོ་ག་ཚོད་
ཡིན་ནའང་གུས་བཀུར་དང་བསྙེན་བཀུར་བྱེད། གལ་སྲིད། བླ་མ་ཞིག་ལམ་ལ་
ཕེབས་པ་དང་མཇལ་ན། ལམ་སང་ནང་དུ་གདན་འདྲེན་ཞུས་ནས་ཞལ་ལག་ཡག་
ཤོས་དང༌། གསོལ་ཇ་མཉེས་ཤོས། སྣོད་སྤྱད་སྡེར་མ་སོགས་ཡག་ཤོས་དེ་ཚོ་སྤྱད་
ནས་བཀུར་བསྟི་བྱེད། འོན་ཀྱང༌། ལུགས་སྲོལ་དེ་འདྲ་ལྷ་ས་ཁུལ་ལ་མི་འདུག
མི་ཚང་ཕྱུག་ཤོས་དེ་ཚོར་ཞིང་ཁ་ཆེན་པོ་དང་། ལས་མི་མང་པོ་ཡོད་པ་ལས་
དཔལ་འབྱོར་གྱི་གནས་སྟངས་ནི་ཚང་མ་སྤྱི་སྙོམས་ལྟ་བུར་ཡོད། དེར་བརྟེན།
དངོས་འབྲེལ་དབུལ་ཞིང་ཕོངས་པ་ཟེར་བ་ཞིག་མེད། མི་སེར་སྣ་ཅན་དང་ཚེ་
གཡོག་རྒྱུག་མཁན་དེ་འདྲ་མེད་རུང༌། ལས་གླ་སྤྲད་པའི་ལས་མི་ཉར་གྱི་ཡོད། ང་
ཚོའི་གྲོང་གསེབ་ལ་ཐེམ་དུད་བརྒྱ་ལྷག་ཙམ་ཡོད། དེ་ཚང་མས་སོ་སོའི་རང་བདག་
ས་ཞིང་འདེབས་ལས་བྱེད། ང་ཚོས་ཁ་ཆེ་མ་པུ་ཧྥང་གི་སྟངས་འཛིན་བྱེད་བཞིན་
པའི་ས་གནས་ཀྱི་རྒྱ་ནག་གཞུང་ལ་ཁྲལ་རིགས་ངེས་ཅན་ཞིག་འཇལ་དགོས།
མི་མང་ཆེ་བ་ཞིང་པ་ཡིན་ནའང་ང་ཚོར་ཚོང་པའི་སྡེ་ཁག་ཀྱང་ཡོད། དེ་ཡང༌།
འགྲུལ་སྐྱོད་ཚོང་པ་ཁག་ཅིག་གིས་ཚོང་རྫས་འཇུག་སྒམ་ནང་འདག་རྫས་ཀྱི་
རིགས་དང་། སྐུད་པ། བལ་སོགས་ཉེར་མཁོའི་དངོས་རིགས་བཅུག་ནས་གྲོང་
གསེབ་ཁུལ་ལ་བཙོང་དུ་འགྲོ་བ་རེད། སྤྱིར་བཏང་ཉོ་ཚོང་དེ་ཚོའི་སྐབས་དངུལ་མ་
སྤྲད་པར་གྲོ་དང་ནས་སོགས་དངོས་པོ་གཞན་དང་བརྗེ་འཚོང་བྱེད་ཀྱི་རེད།
གཞན་ཡང་གྲོང་ཚོ་དེ་རུ་ཚོང་ཁང་ཆུང་ཆུང་མང་པོ་ཡོད་པ་དེ་ཚོའི་ནང༌།
མཁོ་དངོས་དཔེར་ན། ཇ་དང་། གྱོན་གོས་བཙོང་གི་ཡོད། ཉོ་ཚོང་འདི་དག་གི་
སྐབས་སུ། ཞིང་པའི་ཐོན་དངོས་འབྲུ་རིགས་སྤྲད་ནས་མཁོ་དངོས་རྣམས་ཉོ་ཚོང་
བྱེད་ཅིང༌། དེ་བཞིན་ཟ་ཁང་དང་ལམ་འགྲམ་ཁག་ལ་མགྲོན་ཁང་དེ་འདྲ་ཡང་ཡོད།
ངས་ཟ་ཁང་དེ་ཚོ་ནས་ཟ་མའི་དྲི་ཞིམ་རླུང་དང་འགྲོགས་ནས་སྣ་ལ་འཐུལ་ཡོང་བ་
ད་དུང་ཡང་དྲན་སོས་ཀྱི་འདུག

ཁྱིམ་གྱི་ཟ་མ།

ཐབ་ཚང་ནི་ནང་གི་ཨ་མས་གཙིགས་ཆེན་བྱེད་ས་ཞིག་ཡིན། དེ་ནི་རྒྱ་ཆེ་ལ་
རྩིག་པ་རྣམས་རྡོ་ལས་གྲུབ་པ་ཞིག་དང༌། ཟས་རིགས་བཟོ་སའི་ཐབ་ནི་རྡོ་ལེབ་
རིང་པོ་བཏིངས་པའི་སྟེང་ཐབ་ཀ་ལྔ་ནས་བཅུ་བར་ཡོད། ཐབ་ཆེན་པོ་དེའི་ནང་རིལ་
མ་སྐམ་པོ་དང་མེ་ཤིང་བཞག་ནས་མེ་ཁ་གསོ། ཕྱི་དྲོ་རྟག་པར་མེ་ཤིང་སྣོད་ཆེན་པོ་
གསུམ་ཙམ་ཐབ་ཀའི་འཁྲིས་ལ་བཞག་ནས་ཕྱི་ཉིན་ཞོགས་པར་ཁོན་གོ་ཙེ་ཟེར་བའི་
ང་ཚོའི་སྲོལ་རྒྱུན་བག་ལེབ་དེ་བཟོ་བ་རེད།
བག་ལེབ་ནི་ང་ཚོའི་ཟས་རིགས་ཀྱི་ཆ་ཤས་གཙོ་བོ་ཞིག་ཡིན། གཞན་ང་ཚོས་
ཀྲིན་མོག་ཀྱང་བཟོ་བར་བྱེད། དེ་ནི་སྨྱུག་མས་བཟོས་པའི་མོག་ཚགས་གཅིག་
ཐོག་ཏུ་གཅིག་རྩེག་པའི་བང་རིམ་དྲུག་ཙམ་ཡོད་པའི་ནང་རླངས་བཙོས་བྱེད། བག་
ལེབ་བཟོ་སྟངས་གཞན་ཞིག་ནི། ས་ཧྲོབ་སྐམ་པོའི་སྒང་ལ་མེ་ཤིང་སྦར་ནས་ས་
ཚིག་དེའི་སྒང་ལ་བག་ལེབ་བཟོ་བ་རེད། བག་ལེབ་དེར་ཐལ་ཀོར་ཟེར་བ་དང༌། དེ་
ནི་ས་ཞིབ་བྱེ་མ་དང་མེ་ཤིང་དམར་པོ་ཆགས་དུས་གཞི་ནས་གྲོ་ཞིབ་བརྫིས་མ་དེ་
མེ་ནང་ལ་འཇུག་དགོས། བག་ལེབ་བཟོ་སྟངས་དེ་ནི་དར་སོ་ཆེ་ལ། ག་དུས་ཡིན་
ནའང་རྫ་མདོག་ཅན་དང་བྲོ་བ་ཆེན་པོ་ལྡན་པ་ཞིག་ཡིན། གཞན་བག་ལེབ་བ་
ཀོར་ཟེར་བ་དེ་ནི་རྫ་སྣོད་ནང་བཅུག་ནས་མེ་སྒང་ལ་ཆུ་ཚོད་གཉིས་ཙམ་རིང་
འཇོག་དགོས། གྲོ་ཞིབ་ནང་བུ་རམ་གྱི་ལྡེ་གུ་དང༌། སྟར་གའི་ནང་སྙིང་བླུགས་ཏེ་སྒ་
སེར་བྱུགས་པ་ཡིན་སྟབས་ཁ་དོག་སེར་སྨུག་ཅན་ཞིག་ཡིན།
བུད་མེད་ཚོའི་མི་ཚེ་ནི་ལས་སླ་པོ་ཞིག་མིན། ཁྱིམ་བདག་ཨ་མ་ཚོས་ཁྱིམ་མི་
དང་ལས་མི་ཚང་མར་ཟ་མ་བཟོ་དགོས་ལ་ཁྱིམ་གྱི་བུད་མེད་ཚང་མས་དེར་མཉམ་
རོགས་བྱེད། སྔ་དྲོར་ལས་མི་ཚོ་ལ་ཀྲིན་མོག་དང་རྩམ་པ། ཇ་བཅས་སྤྲོད་པ་དང༌།
སྐབས་རེར་གྲོ་ཐུག་ནང་ལ་ཚྭ་དང་འོ་མ་བླུགས་ནས་ཞོགས་ཇར་སྤྲོད། ཙོང་ཁ་ལ་
བྱེ་མ། གོ་ཐལ། ལྕི་བ་དང་མེ་ཤིང་བཅས་ནང་བཟོས་པའི་ཡཱན་མི “་ཟེར་བའི་བག་
ལེབ་སྐམ་སྲེག་ཞིག་བཟོ་བ་དེ་འདྲ་བརྒྱ་ལྷག་ཙམ་བཟོས་ནས་ཉིན་མོར་དེར་ཟ་བ་
རེད།
ལས་མི་ཚོའི་ཉིན་གུང་ཟ་མ་ལ་ཀྲེན་མོག་ཆིག་སྟོང་ལྔ་བརྒྱ་ནས་ཉིས་སྟོང་
ལྷག་མོག་ཚག་དྲུག་ཅུ་ཙམ་ནང་རླངས་བཙོས་བརྒྱབ་ནས་ཞིང་ཁའི་ནང་དུ་བསྐྱལ་
དགོས། ཕྱི་དྲོར་ང་ཚོས་ཕོར་བ་སུམ་བརྒྱ་ལྷག་ཙམ་གྱི་ཚད་ཤོངས་པའི་སྣོད་ཆེན་
པོ་ཞིག་གི་ནང་དུ་ཐུག་པ་བསྐོལ་ནས་ལས་མི་ཚོར་བཏུང་དུ་འཇུག ང་ཚོས་
གཤའ་་དང་ཧ་ཡང་གིས་བཟོས་པའི་སྣོད་ཅའི་རིགས་དེ་ཚོ་ཟ་མ་བཟོ་བར་རྩ་བ་
ནས་བེད་སྤྱོད་མི་བྱེད། གལ་སྲིད། དེ་ལྟར་བྱས་ན། དེ་ནི་སྤྲང་པོའི་བྱེད་སྟངས་ལ་
རྩིས་ནས་གཞན་གྱིས་འཕྱ་དམོད་བྱེད། དེར་བརྟེན། ལྕགས་དང་ས་འདམ་ལས་
བཟོས་པའི་རྫ་སྣོད་ཀྱི་རིགས་བེད་སྤྱོད་བྱེད་པ་རེད།
ང་ཚོའི་ཕ་ཡུལ་ལ་རྩམ་པ་རིགས་མི་འདྲ་བ་མང་པོ་ཡོད། དཔེར་ན། ནས་
རྩམ། གྲོ་རྩམ། དེ་བཞིན་སྲན་མའི་རྩམ་པ་བཅས་དང༌། རྩམ་པ་ནི་དགུན་ཁ་གནམ་
གཤིས་ཧ་ཅང་གྲང་བའི་སྐབས་ཀྱི་རྒྱུན་ཟས་གཙོ་བོ་དེ་ཡིན། སྐབས་རེར་རྩམ་པ་
སྣུམ་བཙོས་བྱས་ནས་ལས་མི་ཚོར་སྤྲོད། ཁོང་ཚོས་དེར་དགའ་མོས་བྱེད། དེ་ནི་
ཞིང་ཁའི་ནང་ཤུགས་ལས་བྱེད་སྐབས་གྲོད་ཁོག་མགྱོགས་པོར་མི་ལྟོགས་པར་ཕན་
པས་ཡིན།
ཨ་མདོའི་ཟ་མ་འཁྲུལ་མེད་ཅིག་ནི་རན་ཧྥན་(Ranfan)དང་ཆིའོ་ཏན་(Chow
tan)གཉིས་ཡིན་ལ། དེ་གཉིས་ནི་ནས་འབྲུ་ཁོ་ན་ཡིས་བཟོ་བ་དང་། དེ་ཡང་ཆུ་ཏོག་
ཙམ་ཞིག་གི་ནང་ནས་འབྲུ་བཙོས་ཏེ་གར་པོ་མ་ཆགས་བར་ཤུགས་ཆེན་པོས་
དཀྲུག་དགོས། བོད་ཀྱི་ས་ཕྱོགས་གཞན་གང་དུའང་ཟས་རིགས་དེ་འདྲ་ཟ་རྒྱུ་མེད།
བདུན་གཅིག་གི་ནང་ལ་ཤ་རྒྱ་མ་ཉི་ཤུ་ནས་སུམ་ཅུའི་བར་ཐེངས་གཉིས་ལ་
རྡོག་བཙོས་རྒྱག་གི་ཡོད། སྡིག་ལས་རང་ངོས་ནས་གསོག་མི་དགོས་པར་བརྩིས
ཏེ། ལོ་གསར་སྐབས་ཤན་པ་གླས་ནས་ཕག་པ་དང༌། ལུག སྐབས་རེར་གཡག་
བཅས་བཤས་ལས་བྱེད་བཅུག་ནས་ཐོག་ཁང་གི་ཁང་མིག་ངེས་ཅན་ཞིག་ཏུ་བཞག་
ནས་སྐེམ་པ་རེད།
བྱིས་པའི་སྐབས་ནས་བཟུང༌། ནང་མི་ཚོས་ཨ་མདོའི་ཡུལ་དུ་སྐད་གྲགས་
ཡོད་པའི་ཕ་ཡུལ་གྱི་ཐུག་པ་བཟོ་རྒྱུའི་གྲ་སྒྲིག་བྱེད་དུས། ང་རང་དེ་ལ་ཧ་ཅང་གི་
དགའ་པོ་ཡོང་གི་ཡོད། དབྱར་ཁར་ང་ཚོས་ཐུག་པ་གྲང་མོའི་རིགས་སྤྱོད། དགུན་
ཁར་ཐུག་པ་ཚ་པོ་ཁུ་བ་ཡོད་པ་བཏུང༌། གྲ་སྒྲིག་འདིའི་ཁྲོད་ང་རང་དགའ་ཤོས་ནང་
གི་དགའ་ཤོས་ནི། ཐུག་པའི་མཉམ་དུ་སྤྱོད་པར་ཁང་རྒྱབ་ལ་ཡོད་པའི་སྒོ་རྭའི་ནང་
སྒོག་པ་དང་སི་པན་བརྡུང་བར་འགྲོ་རྒྱུ་དེ་ཡིན། དེ་སྐབས་མ་གཏོགས་ངས་སྒོག་པ་
བརྡུང་བའི་སྒྲ་གོ་མི་ཐུབ་པས། ནང་མི་ཚོས་ཉལ་ཁར་མ་གཏོགས་ང་ཁང་རྒྱབ་ལ་
ཡོད་པ་ཤེས་རྟོགས་ཡོང་གི་མེད། ངའི་སྤོ་བོ་ལགས་ཀྱིས་ང་ལ། ཁྱོད་ལ་ལྟོས་དང༌།
ལུས་ལ་སྒོག་པའི་དྲི་མ་ཁ་ཡི་འདུག མི་ཚོས་ག་རེ་བཤད་ཀྱི་རེད་ཅེས་བྱམས་
བརྩེའི་ངང་གཤེ་གཤེ་གཏོང་གི་ཡོད།

སྐད་དང་ཆས་གོས།

ཨ་མདོ་ཁུལ་ལ་ཡུལ་སྐད་མི་འདྲ་བ་མང་པོ་ཡོད། ང་ཚོ་ལྟག་མཚེར་ནས་
ཡིན་པས་ལྟག་མཚེར་གྱི་གྲོང་སྐད་སྤྱོད་ཀྱི་ཡོད་ནའང་། ཕ་མ་གཉིས་ཀྱིས་ཨ་
མདོའི་ཡུལ་སྐད་མཁྱེན་གྱི་ཡོད། ཡུལ་སྐད་དེ་གཉིས་ལ་ཁྱད་པར་ཆེན་པོ་ཡོད།
ཙོང་ཁ་ལ་མཚོན་ན། ས་གནས་དེར་རྒྱ་རིགས་མང་པོ་ཡོད་པས། ཨ་མདོའི་ཡུལ་
སྐད་བརྗེད་འགྲོ་བཞིན་ཡོད། རྒྱ་ཡག་ལ་ཆ་མཚོན་ན། ལོ་ན་རྒན་པ་ཚོས་ཨ་མདོའི་
ཡུལ་སྐད་བཤད་པ་དང་ལོ་ན་ཆུང་བ་ཚོས་རྒྱ་སྐད་བཤད་བཞིན་ཡོད། སྤྱིར་ཨ་
མདོའི་ཡུལ་སྐད་དང་རྒྱ་སྐད་གཉིས་དབར་ལ་ཁྱད་པར་ཡོད། ཁོང་ཚོས་བཤད་
པའི་སྐད་ཆ་དེ་བོད་སྐད་གཙང་མ་ཞིག་མིན་ནའང་ང་ཚོས་ཚིག་རེ་གཉིས་གོ་ཐུབ།
ཁ་ཆེ་བ་ཚོ་ཡུལ་དེ་ནས་ཕྱིན་རྗེས་ཀྱི་མི་འབོར་མང་ཆེ་བ་ནི་ཨ་མདོའི་བོད་
རིགས་དང་རྒྱ་རིགས་ཡིན། གཞན་ཡང་འབྲི་གཡག་སོགས་སྒོ་ཕྱུགས་གསོ་སྐྱོང་
བྱས་ནས་མར་ཕྱུར་སོགས་ཐོན་སྐྱེད་བྱེད་པའི་གདོད་མའི་འབྲོག་པ་དང་། ད་དུང་
ངས་དྲན་སོས་པ་ཞིག་ལ། ང་ཚོའི་དབར་གྱི་མི་འདྲ་ས་ནི་དམིགས་བསལ་གྱི་ཆས་
གོས་དེ་ཚོ་རེད། ཨ་མདོའི་ཡུལ་དུ་མགོ་ལ་སྲོལ་རྒྱུན་གྱི་སྤ་རས་ཟེར་བ་ཞིག་
གྱོན་སྲོལ་ཡོད། དེ་ནི་གཡུ་དང་བྱུ་རུས་ཕྲ་རྒྱན་བཏབས་པའི་མགོ་རས་བུམ་
གཟུགས་ཅན་སྐེད་པའི་མཚམས་སུ་སླེབས་པ་ཞིག་ཡིན། རྒྱ་མོ་ཚོས་པའོ་ཆི་ཏེ་
ཟེར་བ་བལ་གྱིས་བཟོས་པ་ཞིག་མགོའི་སྟག་རྒྱབ་ལ་གྱོན་སྲོལ་འདུགཁོང་ཚོའི་སྐྲ་
དེ་ལྭ་རིང་ལྟར་བཅིངས་པ་དང་མཇིང་པའི་སྒང་དེར་མདུད་པ་བརྒྱབ་ནས་རྟ་རྔ་
ཡིས་བརྒྱན་པ་དང་། དེ་ཙམ་མ་ཡིན་པར་ཁྱིམ་ཚང་སོ་སོའི་དཔལ་འབྱོར་ལ་
གཞིགས་ནས་གསེར་དངུལ་སོགས་ཀྱིས་བརྒྱན་པར་བྱེད། ཁོང་ཚོས་ད་དུང་སྐྲ་
ལུང་དང་ཐུང་ཏོན་ཙི་ཟེར་བ་སྤ་རས་དང་འདྲ་པོ་ཡོད་པ་རས་ཀྱིས་བཟོས་པ་ཞིག་
ཡོད་པ་དེ་སྐྲ་ལ་བཅིངས་སྲོལ་ཡོད།
ངས་གོ་ཐོས་ལ། ཨ་མདོ་ཁུལ་གྱི་ལུགས་སྲོལ་མང་པོ་རྒྱ་ནག་ནས་དར་བ་
དང༌། ལྷག་པར་དུ་ཆས་གོས་དེ་ཚོ་དར་བ་རེད་ཟེར་སྲོལ་འདུག་ཀྱང་དེ་བདེན་པ་
མ་རེད། དཔེར་ན། རྒྱ་མི་ཚོས་གོས་རིང་པོ་སྐ་རགས་དང་མཐེབ་གཅུ་ཡོད་པ་དེ་
འདྲ་གྱོན་ཞིང༌། བོད་མི་ཚོས་བོད་པའི་སྲོལ་རྒྱུན་གྱི་ཕྱུ་པ་གྱོན་པ་རེད། ཕྱུ་པ་དེ་ནི་
ངས་ད་ལྟ་རྒྱ་གར་ནང་དུའང་གྱོན་བཞིན་པ་འདི་འདྲ་རེད། དེ་ཡང་དགུན་དུས་སུ་ང་
ཚོས་པག་རྩག་དང་སྲིན་བལ་གྱི་བར་འཚང་ཡོད་པའི་ཕྱུ་པ་མཐུག་པོ་དེ་འདྲ་གྱོན།
ལོ་ན་ཆུང་བ་ཚོས་ཕྱུ་པའི་མཐའ་ལྕགས་ལ་རས་ཆའི་རིགས་ཚོས་མདོག་དཀར་
དམར་ཁྲ་གསུམ་དང༌། དེའི་འོག་ལ་སྲམ་པགས་ཀྱིས་བརྒྱན་སྲོལ་ཡོད། ང་ཚོའི་ཕ་
ཡུལ་གྱི་མི་ཚོར་ལྷ་སའི་བུད་མེད་ཚོས་བཅིངས་པའི་སྲོལ་རྒྱུན་གྱི་པང་གདན་དེ་
འདྲ་བཅིངས་སྲོལ་མེད།
བུད་མེད་ལོ་ན་རྒན་པ་ཚོས་ངེས་པར་དུ་རྒྱན་ཆ་འདོགས་པའི་སྲོལ་ཡོད། དེ་
ཡང་ལག་པའི་མཛུབ་མོ་བཅུ་པོར་མཛུབ་དཀྲིས་གྱོན་སྲོལ་དང༌། རྣ་རེ་ལ་ཨི་ཁུང་
གཉིས་རེ་སྟེང་ཤོད་ཀྱིས་ཕུག་པ་དང་། ཨི་ཁུང་འོག་མ་དེར་རྣ་ལུང་ཁྲུལ་ཁྲུལ་ཪིང་
པོ་དེ་འདྲ་འདོགས་པ་དང༌། སྒང་མ་དེར་རྣ་རྒྱན་ཆུང་ཆུང་ཞིག་འདོགས། འོན་ཀྱང༌།
གལ་ཆེ་ཤོས་ཀྱི་རྒྱན་ཆ་དེ་ནི་སྤ་རས་ཡིན། ང་རང་གཉེན་སྒྲིག་ཟིན་རྗེས་ལན་པེ་སྤ་
རས་ཟེར་བ་ཆ་ཚང་བ་ཞིག་ཡོད་པ་དེ་གྱོན་པ་ཡིན། དེ་ཡང་སྟེང་གཡོག་ཟེར་
བའི་སྐ་རགས་ཤིག་ཡོད་པ་དེ་སྤ་རས་ལ་བཏགས་ཡོད། དེའི་སྒང་ལ་སྐྲ་ལུང་ཞེས་
པ་རས་ལྷེབ་གཉིས་ཀྱིས་སྐྲར་བཅིངས་ནས་རྐང་པའི་བར་དཔྱངས་པ་དང༌། དེར་
གསེར་དངུལ་དང་གཡུ་བྱུར་གྱིས་བརྒྱན་པར་བྱེད། ད་དུང་ང་ཚོས་ར་དབང་ཞེས་
པའི་རེ་གྱོན་པ་གཡས་གཡོན་གཉིས་ལ་རས་ལྷེབ་རེ་དང་། དཀྱིལ་དེར་རས་ལྷེབ་
ཆེན་པོ་ཞིག་ཡོད་པ་ཞིག་བཅས་གྱོན་སྲོལ་ཡོད། མདོར་ན། དེ་ཚང་མ་གཉེན་སྒྲིག་
བྱས་ཟིན་པའི་བུད་མེད་ཁོ་ནས་གྱོན་པ་རེད།
ཞོགས་པར་མལ་ནས་ལངས་མ་ཐག་ལམ་སེང་སྤ་རས་གྱོན་དགོས། སྤ་རས་
མ་གྱོན་པར་མཆོད་ཁང་ནང་འཛུལ་མི་ཆོག བུད་མེད་ཅིག་ལ་མཚོན་ན། སྤ་རས་
མ་གྱོན་པར་རང་ལས་ལོ་ན་རྒན་པ་དང་། རང་གི་སྒྱུག་པོ་དང་སྒྱུག་མོའི་འགྲམ་
འགྲོ་སྲོལ་མེད། མདོར་ན། གཉེན་སྒྲིག་བྱས་ཟིན་པའི་བུད་མེད་ཅིག་ལ་མཚོན་ན།
ཉི་མ་ཇི་ལྟར་ཚ་རུང་རང་གི་སྒྱུག་པོ་དང་སྒྱུག་མོའི་འཁྲིས་སུ་སྡོད་སྐབས་མགོ་ལ་
ཞྭ་མོ་དང་ལག་རས་སོགས་གྱོན་སྲོལ་མེད། ཅི་སྟེ་གྱོན་ན་དེ་ནི་གུས་ཞབས་མེད་
པར་བརྩི་བ་དང་། དེ་བཞིན་ཞིང་ཁའི་ནང་ལས་ཀ་བྱེད་ཀྱི་ཡོད་ནའང་མགོ་ལ་རས་
ཁེབ་གྱོན་པ་སོགས་མི་ཆོག གལ་སྲིད་ཞིང་ལས་བྱེད་སྐབས་གཡས་གཡོན་ལ་ལོ་
ན་རྒན་པ་ཚོ་མེད་ན་ལོ་ན་གཞོན་པ་ཚོས་མགོ་ལ་ལག་རས་གྱོན་སྲོལ་ཡོད། ལག་
རས་དེ་ནི་ལྟེབ་ནས་སྐྲའི་སླས་མས་སྐྲ་སྐོར་བརྒྱབ་ནས་འཇོག་པ་རེད།
སྐྱེས་པ་དང་བུད་མེད་ཚང་མས་སྐྲ་རིང་པོ་འཇོག་པ་དང་སླས་མ་རྒྱག
དམིགས་བསལ་ལས་ཀ་བྱེད་དུས་སླས་མ་དེ་མགོ་ལ་དཀྲིས་ནས་འཇོག རྒན་
རབས་པ་ཞིག་གཡས་གཡོན་ནས་ཕེབས་ན་གུས་ཚུལ་དུ་མགོ་ལ་དཀྲིས་པའི་སྐྲ་
མར་གློད་ནས་རྒྱབ་ལ་དཔྱངས་པར་བྱེད། བུད་མེད་ཚོས་སྐྲའི་སླས་མ་ཕྲ་མོ་ཆུང་
ཆུང་ལན་བུ་བདུན་ཅུ་ཙམ་རྒྱག་སྲོལ་ཡོད། སྐྲ་བཀྲུས་རྗེས་སླས་མ་སླ་བ་དང་རྒྱན་
ཆ་འདོགས་པ་སོགས་ལ་ཉིན་གཅིག་འགོར། མགོའི་ལྟག་རྒྱབ་དེར་སླས་མ་ཆེན་པོ
ཉི་ཤུ་ཙམ་རྒྱག བདུན་ཕྲག་རེར་སྐྲ་ཐེངས་རེར་བཀྲུས་ནས་སླས་མ་སླ་བ་རེད།
ས་ཀ་ཧ་ཅང་མང་བའི་སྐབས་ལ་ཟླ་རེའི་ནང་སྐྲའི་སླས་མ་ཐེངས་རེ་ལས་སླ་མི་
ཐུབ།
ང་ཚོས་ལྷམ་ལ་ཡོ་འབེ་.”ཟེར་ཞིང་དེ་ནི་བོད་ཀྱི་བུད་མེད་གཞན་ཚོས་གྱོན་
པའི་ཟོམ་པ་དང་ཏོག་ཙམ་མི་འདྲ་བ་ཞིག་ཡོད། ལྷམ་དེར་རྒྱན་རིས་སྣ་ཚོགས་
གཙག་དྲུབ་བྱེད་པ་དང་ཡུ་བ་རིང་པོ་ཡོད་པ་དེ་པུས་མོའི་མཚམས་བར་སླེབས་པ་
ལྷམ་སྒྲོག་གིས་བཅིངས། ལྷམ་མཐིལ་ནི་ང་ཚོ་རང་ཉིད་ཀྱིས་གསོ་མའི་རྩྭ་ཡིས་
འཚེམ་ཞིང་མཐུག་ཚད་སོར་གཉིས་ཙམ་ཡོད་པ་ཞིག་དང་། ལྷམ་ཡུ་ནི་དར་དང་
གོས་ཆེན་སོགས་རྒྱུ་ཆ་གང་འོས་ཀྱིས་བཟོས་ནས་དེར་རྒྱན་རིས་འགོད། ང་ཚོ་
ལོ་ཞིང་པ་ཡིན་ཙང༌། དབྱར་ཁར་རྐང་རྗེན་ལ་འགྲོ་བ་རེད། དངོས་གནས་བྱས་ན།
ན་ཆུང་བ་ཚོས་ལྷམ་གྱོན་ན་གྲོང་ཚོའི་ནང་མི་རྒན་པ་ཚོས་ང་ཚོར་རྨོ་མོ་ལགས་
ཞེས་འཕྱ་དམོད་ཀྱིས་འབོད་པར་བྱེད།
ང་རང་ལོ་ན་ཆུང་དུས་སྤ་རས་མ་གཏོགས་གྱོན་གོས་ཚང་མ་མི་རྒན་པ་ཚོའི་
གོན་ཆས་དང་འདྲ་པོ་ཡོད། བུ་མོ་ལོ་ཆུང་ཚོའི་སྐྲ་ལ་སླས་མ་ལྔ་ཙམ་ཡོད་པ་ནི།
གཡས་གཡོན་གཉིས་ལ་སླས་མ་ཆུང་ཆུང་གཉིས་དང་རྒྱབ་ཕྱོགས་ལ་སླས་མ་
གསུམ་ཡོད། གཞན་ཡང་ཕྱུ་པའི་སྐ་རགས་ནི་དཔྱི་སྐེད་ལས་ཏོག་ཙམ་གྱི་སྒང་ལ་
བཅིངས་སྲོལ་ཡོད།

སྲོལ་རྒྱུན་གྱི་དུས་ཆེན།

སྲོལ་རྒྱུན་དུས་ཆེན་ལས་དུས་ཆེན་གྲ་རྒྱས་ཤོས་ནི་བོད་ཀྱི་ལོ་གསར་རེད།
དེ་ཡང༌། བོད་ཟླ་བཅུ་གཉིས་པའི་ཚེས་བརྒྱད་ནས་ཉིན་གྲངས་ཉི་ཤུ་ཙམ་གྱི་རིང༌།
ཐུག་པ་བཟོ་བ་དང༌། ཁ་ཟས་བཟོ་བ། བག་སྒོར་བཟོ་བ། མངར་ཟས་དང་ཀྲིན་མོག་
གམ་རླངས་བཙོས་སོགས་བཟོ་བའི་མགོ་འཛུགས། བག་ལེབ་ནི་ཟླ་བ་དང་པོ་ནས་
གསུམ་པ་བར་འདང་ངེས་ཤིག་བཟོས་ཏེ། གཅིག་ཐོག་གཉིས་བརྩེགས་ཀྱིས་མཛོད་
ཁང་དུ་བཞག་ནས་འཁྱག་པ་ཐེབས་སུ་འཇུག་གི་ཡོད།
བག་ལེབ་དེ་རྣམས་མཁྲེགས་པོ་རྡོ་ནང་བཞིན་ཆགས་ཡོད་པར་བརྟེན། སང་
ཉིན་སྤྱོད་ཆེད་བག་ལེབ་རྣམས་ཉིན་གཅིག་གི་སྔོན་ལ་མཛོད་ཁང་ནས་བླངས་ཐོག་
ཚ་བོ་བཟོས་ཏེ་སྣོད་གང་རུང་ཞིག་ཏུ་འཇོག་སྲོལ་ཡོད། གལ་ཏེ། བག་ལེབ་ཚ་བོ་
བཟོ་རྒྱུ་བརྗེད་པ་ཡིན་ན། ཕྱི་ཉིན་དེར་བག་ལེབ་བཟའ་རྒྱུ་མེད་པར་ལུས་སྲིད།
གནམ་གང་གི་དགོང་མོར་ཕག་མགོ་དང་ཕག་ཤ ལུག་ཤ་བཅས་བཙོ་བ་
དང་།” ཤ་ཡོད་ཐུག་པ་བསྐོལ་ནས། སྤུན་མཆེད་དང༌། གྲོགས་པོ་སོགས་དགོང་
ས་ལ་མགྲོན་འབོད་བྱེད་སྲོལ་ཡོད། དགོང་དྲོར་ཆང་འཐུང་བ་སོགས་དགའ་སྐྱིད་
ལ་རོལ་ནས་མཚན་གང་མ་ཉལ་བར་སྡོད། ང་རང་ཡང་ཕྲུ་གུ་ཚང་མ་དང་འདྲ་བར་
དེ་ཉིན་སེམས་ཧ་ཅང་སྐྱིད་པ་ཡོང་གི་ཡོད། ཕྱི་ཉིན་ཞོགས་པ་ནི་ལོ་གསར་ཚེས་
གཅིག་ཡིན་པར་བརྟེན། ངའི་སེམས་ལ་དགའ་སྣང་དང་དངངས་སྐྲག་ཞིག་གིས་ཉི་
མ་ཤར་འདུག་གམ་ཞེས་ཡང་ཡང་སྐད་ཆ་འདྲི་ཡི་ཡོད། དེ་ནི་སྐྱ་རེངས་འཆར་ནས་
ཉི་འོད་འཚེར་བ་ན། ལོ་གསར་གྱི་དགའ་སྟོན་མགོ་ཚུགས་ཀྱི་ཡོད་པ་དེས་ཡིན།
ང་ཚོས་གཟབ་མཆོར་ལེགས་པར་སྤྲས། རྟ་ལ་སྒ་དང་སྲབ་མཛེས་པས
བརྒྱན་ཏེ། ཤོག་སྦག་སྦར་བ་དང་མེ་མདའ་རྒྱག་པ། གཞས་གཏོང་བ། དེ་བཞིན་ཀི་
ཀི་བསྭོ་བསྭོ་ལྷ་རྒྱལ་ལོ་ཞེས་སྐད་རྒྱངས་བྱེད་ལ། གཞན་ཡང་། མངར་ཟས་དང་
བག་ལེབ་སོགས་རྔན་པར་འཁྱེར་ནས་གྲོགས་པོ་ཚང་མའི་ཁྱིམ་དུ་འཚམས་འདྲིར་
འགྲོ་སྲོལ་ཡོད། དེ་ཡང་། ཕྲུ་གུ་ཞིག་ཡིན་ཕྱིན། ལོ་གསར་ཚེས་གཅིག་ཉིན། རང་
ཉིད་ཀྱི་ཕ་མ་གཉིས་དང༌། སྤོ་བོ་ལགས་དང་རྨོ་མོ་ལགས། དེ་བཞིན་རྒན་རབས་
པ་རྣམ་པའི་མདུན་ལ་བཅར་ནས་གུས་ཕྱག་ཐེངས་གསུམ་འཚལ་རྗེས། བག་ལེབ་
སོགས་འཚམས་རྟགས་འབུལ་རེས་ཀྱིས་ལོ་གསར་ལ་བཀྲ་ཤིས་བདེ་ལེགས་ཞུ་
བ་རེད། གལ་སྲིད། ཉེ་འཁོར་ལ་བླ་མ་ཞིག་བཞུགས་ཡོད་ཚེ། མི་ཚང་མ་ཕྱག་
དབང་ཞུ་བར་འགྲོ་སྲོལ་ཡང་ཡོད།
ལོ་གསར་ཚེས་གཉིས་ཉིན་ནས་རྩ་ཆེའི་དགོན་སྡེ་ཁག་ལ་མཆོད་མཇལ་
དུ་འགྲོ་བ་སོགས་ཚེས་བཅོ་ལྔ་བར་མི་ཚང་མས་དགའ་སྐྱིད་ལ་ལོངས་སྤྱོད། དེ་
ཡང་སྐྱེས་པ་རྣམས་ཀྱིས་མ་ཅང་དང་ཤོ་རྒྱག་པ། ན་གཞོན་ཚོས་གཞས་དང་
ཞབས་བྲོ་འཁྲབ་པ། ཕྲུ་གུ་ཚོས་ཤམ་ལུ་དང་ཐག་རྡང་སོགས་ཀྱིས་མཚོན་
པའི་རྩེད་མོ་རྩེད་སྲོལ་ཡོད། ལོ་གསར་ཚེས་བཅོ་ལྔའི་རྗེས་ནས་ལས་མེད་ཚོ་དང
རྒན་རྒོན་ཚོས་མུ་མཐུད་ནས་སྤྲོ་སྐྱིད་ལ་རོལ་བ་མ་གཏོགས། ན་གཞོན་རྣམས་
དང་ལས་མི་ཚོ་ནི་ལས་ཀར་འགྲོ་དགོས་ལ། ལོ་གསར་ཚེས་གཉིས་ནས་ལྷ་སར་
སྨོན་ལམ་ཆེན་མོ་དབུ་འཛུགས་གནང་གི་ཡོད་པར་བརྟེན། སྤྱིའི་ཆ་ནས་གྲོང་ཁུལ་
ནི་ཁུ་སིམ་མེར་གནས་པ་རེད། ཨ་མདོ་ཁུལ་ལ་དེ་འདྲའི་སྨོན་ལམ་ཆེན་མོ་ཚུགས
པའི་སྲོལ་མེད།
དེ་རྗེས་ཟླ་གཉིས་པའི་ཚེས་གཉིས་ལ་རྟའི་འཚོང་འདུས་ཞེས་རྟ་ཉོ་ཚོང་བྱེད་
པའི་དུས་ཆེན་དེ་སྲུང་བརྩི་གནང་སྲོལ་ཡོད། དུས་ཆེན་དེ་ནི་ཙོང་ཁ་ཁུལ་ལ་མ་
གཏོགས་བོད་ཀྱི་ས་ཆ་གཞན་ལ་ཚུགས་སྲོལ་མེད་པ་ཞིག་རེད།
ཟླ་བཞི་པའི་ཚེས་བརྒྱད་ཉིན་དུས་ཆེན་ཞིག་སྲུང་བརྩི་ཞུ་སྲོལ་ཡོད། དེ་ཉིན་
གནས་ཚུལ་ཡ་མཚར་པོ་འདྲ་ཡོང་གི་ཡོད་པ་དཔེར་ན། ལྷ་ཕེབས་ལུང་སྟོན་བྱེད་
པ། དེ་བཞིན་ཕྲུ་གུ་སྐྱེ་རྒྱུ་མེད་པའི་བཟའ་ཚང་ཚོར་དམིགས་པའི་རིམ་གྲོ་སྒྲུབ།
རིམ་གྲོ་དེའི་ཆོ་གར་བཟའ་མི་གཉིས་ལ་ཆུ་ཆུ་ཟོམ་ཐེངས་སུམ་ཅུ་ནས་ལྔ་བཅུ་ཙམ་
ཕར་ཚུར་འཁྱེར་བཅུག་སྟེ། ང་ཚོར་བྱིས་པ་ཞིག་བཙའ་བར་ཤོག་ཅེས་ཡང་ཡང་
སྐྱོར་འབོད་བྱེད་དུ་འཇུག ཟླ་ལྔ་པའི་ཚེས་ལྔ་ཉིན་ནི་ཆང་འཐུང་བའི་ཉིན་མོ་རེད།
ཟླ་དྲུག་པའི་ཚེས་དྲུག་ཉིན་མི་ཚང་མ་ཆུ་ཚན་ལ་ཆུར་བརྒལ་བ་དང་བཅས་
གླིང་ཁ་གཏོང་བར་འགྲོ་སྲོལ་ཡོད། རི་སྒང་ལ་ཆུ་མིག་བརྒྱ་དང་བརྒྱད་ཡོད་ལ། ཆུ་
ཚན་ནི་གྲོད་ཁོག་དང༌། མིག སྐྲ། རྐང་པ་བཅས་ལ་ཕན་པོ་ཡོད་པར་ཡིད་ཆེས་
བྱེད། རི་སྒང་ལ་སླེབས་མཚམས་བུ་དང་བུ་མོ་ཕྱོགས་ཁག་ཁ་ཁ་བྱས་ཏེ་ཕན་ཚུན་
དབར་ལ་གཞས་གཏོང་རེས་བྱེད་ཅིང༌། ལ་གཞས་དེ་རིགས་ནི་དེ་ཉིན་རི་སྒང་ཁོ་
ནར་གཏོང་བ་མ་གཏོགས་ཁྱིམ་ལ་གཏོང་སྲོལ་མེད། ཟས་རིགས་འདྲ་མིན་འཁྱེར་
ནས་ཞིམ་ཟས་ལ་རོལ་བ་དང༌། ཚོན་ཁྲ་འདྲ་མིན་གྱི་ཉི་གདུགས་ཕུབ་ནས་སེམས་
ཁྲལ་སོགས་ཅི་ཡང་མེད་པར་ཉིན་གང་གཞས་གཏོང་རེས་ཀྱིས་དུས་འདའ་བ་
བཅས་ཉིན་དེ་ཚོ་ནི་ཇི་འདྲའི་སྐྱིད་པོ་ཞིག་ཡིན་ཨང༌།
ཟླ་བ་བརྒྱད་པའི་ཚེས་བཅོ་ལྔའི་ཉིན་སྤུན་མཆེད་རྣམས་དང་གྲོགས་པོ་
སོགས་དབར་ཕན་ཚུན་ཟླ་གོར་རམ་ཟླ་གཟུགས་བག་ལེབ་འབུལ་རེས་བྱེད་སྲོལ་
ཡོད། དེ་ཡང༌། ཕྱི་དྲོ་ཆུ་ཚོད་དྲུག་པ་བདུན་པའི་གཡས་གཡོན་ལ། ཤིང་ཏོག་སྣ་
འཛོམས་ཀྱིས་བརྒྱན་པའི་ཟླ་གོར་ཤིང་ཁྲོལ་ནང་བླུག་ནས་ཟླ་འོད་འོག་མཆོད་
འབུལ་བྱེད། དེ་ནས་མར་མེ་ཕུལ་ཏེ་ཟླ་བ་ལ་ཕྱག་གསུམ་འཚལ་ནས་ཤིང་ཏོག་
དང་བག་ལེབ་ལ་རོལ་བ་དང་། མི་རྒན་པ་ཚོས་དོ་སྣང་མེད་སྐབས་དང་བསྟུན་
ནས། ང་ཚོ་ཕྲུ་གུ་ཁ་ཤས་ཀྱིས་མངོན་གསལ་དེ་ཙམ་མེད་པའི་ངང་ཕན་ཚུན་ལ་
ཤིང་ཁྲོལ་སྤྲོད་རེས་ཀྱིས་ཞིམ་ཟས་ཀྱིས་ཨམ་ཕྲག་ཁེངས་པ་བྱེད་ཀྱི་ཡོད།
སོག་པོས་རྒྱ་ནག་ལ་དབང་བསྒྱུར་བྱས་པའི་སྐབས་དེར་མི་དམངས་ནས་
དཔོན་ཆེན་ཚོར་མི་འདོད་པའི་རྣམ་འགྱུར་ཤུགས་ཆེན་པོས་ངོ་རྒོལ་བྱས་ཤིང་། དེ་
ཡང་ལོ་ཞིག་ལ། ཟླ་མཆོད་དུས་ཆེན་གྱི་སྔ་ནུབ་དེར་ཟླ་གོར་ནང་གསང་ཡིག་
བསྐུར་རེས་ཀྱི་གསང་བའི་ཚོགས་པ་བཙུགས་པ་སོགས་ཀྱི་ལམ་ནས་ངོ་རྒོལ་
བྱས་པ་ཞིག་རེད།
ཟླ་དགུ་པའི་ཚེས་ཉི་ཤུ་དགུ་ཉིན་ནི་གཡག་གི་རྩིད་པ་དང་ལུག་བལ། ཀོ་བ་
སོགས་ཉོ་ཚོང་དང་ལས་སྣོན་གྱི་ཉིན་མོ་ཡིན། དེ་སྐབས་དུས་ཆེན་དེ་དང་འབྲེལ་
བའི་གཞི་བདག་ལ་མཆོད་འབུལ་བྱེད།ཉིན་དེ་ནས་གནམ་གཤིས་འགྱུར་ནས་གྲང་
ངར་ཆེ་རུ་འགྲོ་བའི་ཤོད་སྲོལ་ཡོད་པས། མི་རྣམས་པགས་རིགས་དང་བལ་རིགས་
ཉོ་རུ་ཡོང་གི་ཡོད།
ཟླ་བ་བཅུ་པ་ནི་རང་ཁྱིམ་ལ་དགེ་འདུན་པ་གདན་འདྲེན་གྱིས་ཞབས་བརྟན་
མཆོད་འབུལ་གྱི་ཟླ་བ་རེད། གྲོང་མི་ཚང་མས་མར་མེ་ཞལ་ཁ་འབྱེད་ཆེད་སྣུམ་
འཁྱེར་ནས་ཉེ་འཁོར་གྱི་དགོན་པར་མཆོད་འབུལ་དུ་འགྲོདགེ་འདུན་པ་ཚོས་ཁྱིམ་
ཚང་རེས་མོས་བྱས་ནས་རིམ་གྲོ་སྒྲུབ་པ་དང་་། མི་ཚང་རེས་མོས་ཀྱིས་སླ་ང་ཆེན་
པོ་དེ་འདྲའི་ནང་བཞེས་ཐུག་བསྐོལ་ཏེ་དགེ་འདུན་པ་ཚོར་ཞལ་ལག་གྲ་སྒྲིག་བྱེད།
སྐབས་དེར། ཕྲུ་གུ་ཚང་མས་ཕོར་པ་འཁྱེར་ནས་གང་ན་རིམ་གྲོ་སྒྲུབ་ཀྱི་ཡོད་པའི་
ཁྱིམ་དེར་འགྲོ་བ་དང༌། དེ་ཡང་སླ་ང་ཆེན་པོ་གཉིས་རེའི་ནང་ཐུག་པ་བསྐོལ་སྲོལ་
ཡོད་པ་ལས་གཅིག་དེ་ལས་ཕྲུ་གུ་ཚང་མས་རང་གི་སྐལ་བར་ཕོར་པ་རེ་རེ་ལེན་
ཆོགཅིག་ཤོས་དེ་ནི་རྒན་རབས་པ་ཚོའི་ཐུག་པ་རེད། མདོར་ན། རིམ་གྲོ་སྒྲུབ་པའི་
དུས་ཡུན་དེ་ནི་ཉིན་བརྒྱད་ཀྱི་རིང་སྲུང་བརྩི་ཞུ་སྲོལ་ཡོད།
ཟླ་བཅུ་གཅིག་པའི་ཚེས་དགུ་ནི་ཚེ་ཐར་གཏོང་བའི་དུས་ཆེན་ཡིན། དེ་ཉིན་
ཤན་པའི་ལག་ནས་རྟ་དང་ལུག་སོགས་སྲོག་བླུ་བྱས་ཏེ། ཉིན་གསུམ་རིང་རིམ་གྲོ་
སྒྲུབ་པ་དང༌། དེ་རྗེས་སེམས་ཅན་དེ་རྣམས་དགོན་པར་འབུལ་ཞིང༌། དེའི་སྐབས་
སུ་ང་ཚོས་བག་ལེབ་བཟོས་ནས་སྐུ་འབུམ་དགོན་པའི་དགེ་འདུན་པ་ཚོར་འབུལ་བ་
དང་། ཁོང་རྣམས་ནས་ཞབས་བརྟན་དང་སྨོན་ལམ་འདོན་པ་སོགས་གནང་སྲོལ་
ཡོད།

གདོན་འདྲེའི་གནོད་པ།

ཕྲུ་གུ་ཚང་མ་སྒྲུང་ལ་ཉན་རྒྱུར་དགའ་པོ་ཡོད་པ་ལྟར་ང་རང་ཡང་ཆུང་ངུའི་
སྐབས་སྒྲུང་ལ་ཉན་རྒྱུར་ཧ་ཅང་དགའ། དེ་ཡང་ང་ཚོ་སྤོ་བོ་ལགས་ཀྱི་མདུན་ལ་
འཛོམས་ཏེ། སྒྲུང་དང་དམངས་ཁྲོད་གཏམ་རྒྱུད་ལ་དངངས་སྐྲག་ཆེན་པོས་ཉན་པ་
མ་ཟད། སྤོ་བོ་ལགས་ཀྱིས་སྒྲུང་གསུང་སྐབས་མི་རྒན་པ་ཚོ་ཡང་སྒྲུང་ལ་ཉན་དུ་
ཕེབས། བུད་མེད་ཚོས་སྒྲུང་ལ་ཉན་ཞོར་བལ་སྐུད་ཀྱི་གྱོན་ཆས་སླས་རྒྱག་པ་དང་
ཚེམ་བུ་རྒྱག་པ་བཅས་བྱེད། སྐབས་དེའི་ཁོར་ཡུག་ནི་ཇི་འདྲའི་སྐྱིད་པོ་ཞིག་རེད་
ཨང༌། ང་རང་གཉེན་སྒྲིག་ཟིན་རྗེས་ཁྱིམ་མཚེས་གཡས་གཡོན་གྱི་ཕྲུ་གུ་ཚོ་དང་
བཅས་པ་ཚང་མར་སྒྲུང་མང་པོ་བཤད་ཀྱི་ཡོད། དེ་ནི་སྤོ་བོ་ལགས་ཀྱི་མདུན་ནས་
སྒྲུང་བཤད་པའི་ཉམས་མྱོང་དེ་ཚོ་ཐོབ་པས་རེད།
གྲོང་གསེབ་པ་ཚོ་ནི་རྨོངས་དད་དང་གདོན་འདྲེ་ལ་ཡིད་ཆེས་བྱེད་མཁན་
ཞིག་ཡིན་ལ། མི་མང་འགའ་ཤས་ནི་གདོན་འདྲེ་ལ་དངོས་སུ་ཐུག་མྱོང་ཡང་ཡོད་
ཅིང༌། དེ་ཡང་ཐེའུ་རང་ཞེས་པ་ཞིག་ཡོད་པ་དེ་སྐབས་རེར་བུ་མོ་དང་བུའི་གཟུགས་
སུ་བརྫུས་ཤིང༌། ཡང་སྐབས་རེར་ཞི་མི་སྤུ་སོབ་དེ་འདྲར་བརྫུ་བར་བྱེད། ང་གིས་ནི་
ཐེངས་བཞི་ལ་ཐེའུ་རང་དངོས་སུ་མཐོང་མྱོང་ཡོད་པ་མ་ཟད། དེས་སྡུག་བསྔལ་སྣ་
ཚོགས་ཤིག་ཀྱང་སྤྲད་མྱོང་ཡོད།
ང་རང་ནད་གཞི་དྲག་པོ་ཞིག་གིས་མནར་ནས་ཡོད་པའི་སྐབས་ཤིག་ལ། ཐེའུ་
རང་ཞིག་བུ་མོ་ཆུང་ཆུང་ཞིག་ཏུ་བརྫུས་ཏེ་རྒྱ་ཇ་ཕོར་བ་ཆེན་པོ་གང་འཁྱེར་ནས་
སླེབས་བྱུང་། སྐབས་དེར། ང་རང་ཉལ་བསྡད་ཡོད་སྟབས་མོ་རང་གིས་ངའི་མགོ་
ལ་གཞུས་བྱུང་བར་ན་ཟུག་མི་འདུག་སྟེ། ཚག་སྒྲ་ཆེན་པོ་ཞིག་གིས་གཉིད་ལས་
དཀྲོགས་བྱུང༌། མ་ཟད་མོས་ང་ལ་རྒྱ་ཇ་དེ་འཐུང་དགོས་པར་སྐུལ་མ་བྱེད་ཀྱི་
འདུག་ཀྱང་ངས་བཏུང་མེད། ང་རང་མལ་ལས་ཡར་ལངས་ནས་བལྟས་པར། དེ་ནི་
ཇ་མིན་པར་ཁྲག་རེད་འདུག དེ་རྗེས་མོ་རང་གད་མོ་དགོད་བཞིན་སྒོ་ཁ་ནས་ག་
ལེར་མི་སྣང་བར་གྱུར་སོང༌།
ཙོང་ཁའི་ཡུལ་ན་ཐེའུ་རང་འཁོར་སའི་ཁྱིམ་ཚང་སྟོབས་འབྱོར་ཅན་ཞིག་ཡོད།
ཁྱིམ་ཚང་དེའི་བུ་ཕྲུག་རྣམས་སྤྱང་གྲུང་འཛོམས་པོ་དང་མཚར་སྡུག་ལྡན་པ་ཞིག་
ཡོད་ནའང༌། ཐེའུ་རང་ལ་ཞེད་སྣང་བྱས་ནས་མནའ་མ་དང་མག་པར་སློང་མཁན་དེ་
ཙམ་མེད། ཉིན་ཞིག་མི་ཚང་དེ་གའི་ཕ་རྒན་གྱིས། ཟློག་བཅོས་ཆེད་བལ་ལས་
བཟོས་པའི་རྟ་ལྕག་ཅིག་གིས་ཁྱེད་དཀར་ནག་གང་ཡིན་རུང་རང་གཟུགས་མངོན་
དགོས་ཞེས་བཤད་ཞོར་རྟ་ལྕག་དེ་ཁང་པའི་ནང་གཡུག་གཡུག་བྱས། ཟློག་བཅོས་
དེས་ཐེའུ་རང་ཁོང་ཚོའི་ཁང་པར་འཁོར་ཐབས་བྲལ་བ་ཆགས་ཤིང་། དུས་དེ་ནས་
བུ་ཕྲུག་ཚོར་ཡང་གཉེན་སྒྲིག་གི་རྩ་བ་འཛུགས་ཐུབ་པ་བྱུང་ནའང༌། གདོན་འདྲེ་
དེས། སྲང་ལམ་གྱི་འགྲུལ་པ་བཀག་ནས་བཤད་རྒྱུར། ཁོ་རང་ད་ཆ་གར་འགྲོ་གང་
འདུག་ཆ་མི་འཚལ་བར་ཡོད་སྟབས། ཁྱིམ་ཚང་དེ་ཤིན་ཏུ་ནས་དྲན་པོ་འདུག་ཅེས་
བཤད་པའི་ཤོད་རྒྱུན་འདུག
ང་ཚོས་ཐེའུ་རང་འཁོར་སའི་ཁྱིམ་ཚང་དེ་ནས་ཉོས་པའི་རྟ་ཞིག་ཡོད་པ་ལྷ་
སར་མཉམ་དུ་འཁྲིད་པ་དེ་དང་ལྷན་དུ་ཐེའུ་རང་དེ་ཡང་ལྷ་སར་སླེབས་འདུག ང་
ཚོའི་ལས་མི་ཞིག་ལ་ཐེའུ་རང་དངོས་སུ་ཐུག་པ་དེ་འདྲ་བྱུང་འདུག་ལ། ཐེའུ་རང་
དེས་ཁོ་རང་རྟ་དེ་དང་མཉམ་དུ་ཡོང་བ་ཡིན་སྐོར་བརྗོད་འདུག སྐབས་དེར་ང་ལ།
མི་ཞིག་ང་ཚོའི་རྟ་རའི་ནང་འཛུལ་ནས་རྟ་དེར་ཞོན་ཏེ་ཕྱིན་པའི་རྨི་ལམ་ཞིག་རྨིས་
བྱུང་། དུས་དེར་རྟ་དེར་ནད་ཅིག་ན་ནས་ཡོད། ངས་རྨི་ལམ་དེའི་སྐོར་ངའི་ཁྱོ་གར་
བཤད་པར། ཁོང་གིས། རྟ་དེ་ཕལ་ཆེར་ཤི་རྒྱུ་རེད་ལབ་སོང་བ་ལྟར་ཉི་མ་ནུབ་ཙམ་
ལ་ཤི་སོང་།
དེ་ནི་གཤིས་སྤྱོད་རྩུབ་པའི་གདོན་འདྲེ་ཞིག་རེད། དེ་ཡང་གལ་སྲིད་ཁོ་ཁྱེད་
རང་ལ་མ་དགའ་བ་ཡིན་ན། ནང་ཆས་དང༌། ཐབ་ཆས་དེ་ཚོ་ལྡུམ་རྭའི་ནང་
གཡུགས་པ་སོགས་བྱེད་ཅིང་། ཐབ་ཚང་གི་དངོས་པོ་དཔེར་ན། གྲོ་ཕྱེ་དང་སྲན་
མའི་སྒྱེ་མོ་སོགས་ཚང་མ་མགོ་རྟིང་སློག་ནས་འཕྲོ་བརླག་ཏུ་གཏོང་བ་མ་ཟད།
དེས་ཁྱེད་རང་གིས་བཤད་པའི་སྐད་ཆ་གོ་ནའང་ལན་དུ་གད་མོ་དགོད་པ་སོགས་
བྱེད་ཅིང༌། ཟ་རྒྱུའི་རིགས་ཅི་ཞིག་ཡིན་རུང་རྐུ་མ་བརྐུས་ནས་འཁྱེར་འགྲོཡིན་
ནའང༌། དངུལ་རྩ་བ་ནས་མི་བརྐུ།
ཐེངས་ཤིག ང་དང་ངའི་བུ་མོ་གཉིས་ཀྱིས་ཇ་འཐུང་ནས་སྡོད་སྐབས། ངས་
ཁོང་མོ་[ཚེ་རིང་སྒྲོལ་མ་]ལུག་ཤ་བརྔོས་མ་ལྷག་འཕྲོ་ཞིག་ཡོད་པ་དེ་ལེན་དུ་
མངགས། ཤ་རྣམས་ཐེའུ་རང་གིས་བརྐུས་ནས་ཟོས་ཚར་འདུགདེ་བཞིན། ཐེངས་
ཤིག་ལ། ང་ཚོས་མོག་མོག་བཟོ་སྐབས་མོག་ཚག་སྒང་མའི་ནང་གི་མོག་མོག་
རྣམས་འདུག་རུང་། མོག་ཚག་འོག་མའི་ནང་གི་མོག་མོག་རྣམས་ཁོས་ཟོས་ནས
སྟོང་པ་བཟོས་འདུག
ང་ཚོའི་ཕ་ཡུལ་གྱི་ཁྱིམ་ཚང་ཞིག་ལ་ཐེའུ་རང་འཁོར་གྱི་ཡོད། དེ་ནི་ཁོས་ཐེའུ་
རང་གིས་ཁྱིམ་བདག་ལ་ཞུ་བ་ཕུལ་ནས་ཉར་རོགས་ལབ་སྟེ། དེའི་དྲིན་གཟོ་བའི་
ཆེད་དུ་ཁྱིམ་བདག་གི་འདོད་པ་གང་ཡོད་བསྐོང་རྒྱུ་བྱས་པ་རེད་ཟེར། ཐེངས་ཤིག
ཁ་ཆེ་ལྷམ་བཟོ་བ་ཞིག་ཉིན་བཅུའི་རིང་ཁྱིམ་དེར་གནས་ཚང་གཡར་ནས་བསྡད།
སྐབས་དེར། ཁོས་ཐོག་ཁང་གི་ཁང་མིག་ཞིག་ལ་ནམ་རྒྱུན་སྒོ་ལྕགས་བརྒྱབ་ནས་
ཡོད་པ་མ་ཟད། དེར་མི་སུ་ཡང་འགྲོ་འོང་བྱེད་མཁན་མེད་ནའང། ནང་ན་མི་ཞིག་
གཉིད་ནས་ཡོད་པའི་སྒྲ་དང་འདྲ་བའི་སྔུར་བ་འཐེན་པ་གོ་ཐོས་བྱུང་། ཁོས་དེ་མ་
ཉིད་དུ་དེ་ནི་ཐེའུ་རང་ཡིན་པ་ཤེས་རྟོགས་བྱུང་ནས། ཁྱིམ་བདག་ཞིང་ཁར་ཕྱིན་པ་
དང་སྟབས་བསྟུན་གྱིས་སྒོ་ཕྱེ་ནས་ནང་དུ་བལྟ་རུ་ཕྱིན། ཧང་སངས་དགོས་པ་ཞིག་
ལ། ཕལ་ཆེར་སྟག་ཅིག་གི་ཆེ་ཆུང་ཡོད་པའི་ཞི་མི་སྨྲ་ར་དཀར་པོ་ཅན་ཞིག་ཁང་པ་
དེའི་ནང་དུ་མི་ནང་བཞིན་ཉལ་བསྡད་ཡོད་པ་མཐོང་འདུག
ཡང་ཐེངས་ཤིག ང་ཚོའི་ལས་མི་ཞིག་ལ་ན་ཚོད་ཡོལ་ནས་གཉེན་སྒྲིག་བྱས་
པའི་སྲུ་མོ་ཞིག་ཡོད་པ་དེར་བུ་ཞིག་སྐྱེས་འདུག་ཀྱང་། བུ་དེ་དགོང་དྲོ་ཞིག་ལ་
གྲོངས་འདུག རྗེས་ལ་ཤེས་རྟོགས་བྱུང་བ་ལྟར་ན། མོས་བུ་དེ་བྱམས་བརྩེས་སྐྱོང་
བཞིན་པར་ཐེའུ་རང་ལ་མི་བཟོད་པའི་ཕྲག་དོག་སྐྱེས་ནས་སྐེ་གཅུས་ཏེ་བསད་པ་
ཡིན་སྐོར་མི་གཞན་ལ་ལབ་པ་དེ་འདྲ་བྱུང་འདུག
དེ་འདྲའི་རྐྱེན་ངན་གྱི་འོག་ནས་ངའི་ཕྲུ་གུ་བཞི་ཡང་ཚེ་མ་ཟིན་པར་གྱུར། དེ་
ཡང་བུ་ནོར་བུ་༧“སྐྱེས་རྗེས་ང་ལ་བུ་གཞན་གཉིས་སྐྱེས་ཀྱང༌། ཁོང་གཉིས་ཀ
གྲོངས་པ་རེད། བུ་སྐྱེས་ནས་ཉིན་བཅུ་ཙམ་སོང་མཚམས། ཁོང་གི་མིག་སྐྲངས་
ནས་ནུ་མ་བསྣུན་སྐབས་ཀྱང་གདང་མི་ཐུབ་པའི་མིག་ནད་ཚབས་ཆེན་ཞིག་ཕོག
དེ་ཡང་ང་ཁོང་གི་འགྲམ་དེར་ངལ་གསོ་བྱས་ནས་བསྡད་ཡོད་པའི་མཚན་མོ་ཞིག་
ལ། ངས་ཁང་ཐོག་ནས་རྡོག་སྒྲ་ཞིག་གྲག་འོང་བ་གོ་བྱུང་བ་དེ་རིམ་བཞིན་སྒེའུ་ཁུང་
གི་ཉེ་ས་དང༌། དེ་ནས་སྒོའི་ཉེ་སར་སླེབས་པ་ཐོས། མཐར་སྒོ་ཡི་ཨ་ཤིང་རང་
བཞིན་གྱིས་ཕྱེས་ཏེ། ངའི་འགྲམ་དེར་ཡོང་ནས་བསྡད། ངས་ཞེད་སྣང་དང་བཅས་
སྣུམ་ཞུ་སྦར་ནས་བྱིས་པ་རང་གི་པང་དུ་བླངས། དེ་ལྟར་བྱིས་པ་རང་གི་པང་དུ་
ཡོད་ན། གདོན་འདྲེས་གནོད་འཚེ་གཏོང་མི་ཐུབ་པའི་ཡིད་ཆེས་བྱས། སྣུམ་ཞུའི་
འོད་མདངས་ནི་རིམ་བཞིན་ཇེ་ཆུང་དུ་ཕྱིན་ནས་མཐར་ང་རང་ཅི་ཡང་མི་མཐོང་བའི་
མུན་ནག་ཏུ་ལུས་ནས་དྲན་ཚོར་ཅི་ཡང་མེད་པར་གྱུར། ཧ་ཅང་ཧང་སངས་དགོས་
པ་ཞིག་ལ། ཡུད་ཙམ་རྗེས་ལ་རྒྱང་རིང་ཞིག་ནས་ཕྲུ་གུ་ངུས་པའི་སྒྲ་ཞིག་ཐོས་བྱུང་
བར་མིག་གདང་ནས་བལྟས་པ་ན། བུ་ཆུང་ནི་གོམ་པ་བཅུ་ཙམ་གྱི་སར་གཡུགས་
ནས་ངུ་བཞིན་འདུག་ཅིང༌། དེ་རྗེས་སྣུམ་ཞུ་ཡང་རིམ་བཞིན་ཇེ་གསལ་དུ་སོང་བ
དང༌། ང་རང་ནི་སྔར་བཞིན་ཙོག་པུར་བསྡད་འདུག དེ་ལྟར་བུ་ཆུང་ཇི་ལྟར་གོམ་པ་
བཅུ་ཙམ་གྱི་སར་སླེབས་མིན་ནི་ད་དུང་ཡང་ཤེས་དཀའ་བ་ཞིག་རེད། ཉིན་བཅུ་
བཞི་ཙམ་སོང་རྗེས་བུ་ཆུང་ནད་གཞི་དྲག་པོ་ཞིག་གིས་མནར་སོང་བ་དང་།
མཚམས་མ་ཆད་པར་ངུ་བཞིན་འདུག་པ་དེར། ང་རང་ལ་བྱ་ཐབས་ཅི་ཡང་མེད་
པར་གྱུར། མིག་གཉིས་ཀྱི་སྐྲངས་སྦོས་དེ་ཡང་སྔར་ལས་ཇེ་སྡུག་ཏུ་སོང་བ་མ་
ཚད། སྔ་དྲོ་ཞིག་ལ། ངས་ཁོང་གི་མིག་དང་འགྲམ་པའི་སྟེང་སྦར་འབྲད་བརྒྱབ་པའི་
ཁྲག་རྗེས་ཤིག་ཡོད་པ་མཐོང་བྱུང༌། བདུན་ཕྲག་གསུམ་ཙམ་གྱི་རྗེས་སུ་གཞི་ནས་
ངུ་མཚམས་ཆད་སོང་ནའང་། གསོན་པའི་རེ་བ་རྩ་བ་ནས་མི་འདུག དེ་བས་ཀྱང་
ཧང་སངས་དགོས་པ་ཞིག་ལ། ཁོང་གི་མིག་ཁ་ཕྱེས་ནས་བལྟ་སྐབས་མིག་ནི་ཁ་
དོག་རྒྱ་སྨུག་ནས་སྔོ་ནག་ཏུ་གྱུར་འདུག མཐར་ལོང་བ་ཆགས་སོང་།
ཐེངས་ཤིག་ཁོསཐེའུ་རང་གིས་མི་རྒན་པ་ཞིག་གི་གཟུགས་སུ་བརྫུས་ནས་
བསྐྱར་དུ་སླེབས་པ་དང་། དེ་ནས་ཉིན་ཤས་རྗེས་བུའི་མིག་ཡང་སྐྱར་སྐྲངས་པ་མ་
ཟད། སྐབས་དེ་ནས་ནད་གཞི་ཡང་ཇེ་སྡུག་ཏུ་སོང་ནས། མཐར་ལོ་གཅིག་འཁོར་
མཚམས་ལ་གྲོངས་སོང༌། དེ་བཞིན་ངའི་བུ་མོ་ཆེ་བ་ལའང་མིག་ནད་ཕོག་པ་དང༌།
མིག་སྐྲངས་པ་དང༌། མིག་ནང་ཤ་རྡོག་ཅིག་སྐྱེས་ནས་དེ་ཁོང་མོ་མ་གྲོངས་བར་དུ་
དེ་ག་རང་དུ་བསྡད་སོང༌།
དེ་རྗེས་ང་ལ་བུ་ཞིག་སྐྱེས་པ་དེ་ནི་ང་ཚོའི་སེམས་ཀྱི་གཅེས་ཕྲུག་ཅིག་ཡིན།
ཁོང་ནི་བློ་རིག་བཀྲ་ལ་སྤྱང་གྲུང་ལྡན་པ་ཞིག་ཡོད། དུས་རྒྱུན་ངའི་གམ་དུ་ཡོང་
ནས་མངར་ཟས་སློང་། དེ་ལྟར་ཁོང་གྲུང་ཤ་དོད་པའི་བྱིས་པ་ཞིག་ཡིན་རུང༌། ཁྱིམ་
མཚེས་ཀྱི་ཕྲུ་གུ་ཚོས་ཁོང་ལ་ཞེད་སྣང་བྱེད། དེ་ཡང་ཕྲུ་གུ་གཞན་ཚོས་ངེད་ཚོའི་
ཁྱིམ་དུ་རྩེད་མོ་རྩེད་རུ་མ་ཡོང་སྔོན་ལ་ཁོང་ནང་ལ་ཡོད་མེད་སྐོར་སྐད་ཆ་འདྲི་བ་
དང༌། དེ་ལྟར་ཁོང་ནང་དུ་ཡོད་པ་ཤེས་པ་ཡིན་ན། བྲོས་འགྲོ་བ་དང་ཡིབ་པ་སོགས་
བྱེད། ཡང་སྐྱར་སྟབས་མ་ལེགས་པ་ཞིག་བྱུང་བ་ནི། ཁོང་ལའང་ཐེའུ་རང་གི་གནོད་
པ་བྱུང་སྟེ། ལོ་གཅིག་དང་ཕྱེད་ཀ་ལས་སོན་མེད་པའི་ངའི་བུ། རྒྱུ་མཚན་གང་ཡིན་
མི་འཚལ་བར་གློ་བུར་གྱི་བཤལ་ནད་ཅིག་གི་རྐྱེན་པས་མཚན་གཅིག་རང་གི་ན་
ཚས་ཚེ་ལས་འདས་པར་གྱུར།
བུ་ཚེ་ལས་འདས་པའི་དགོང་མོ་དེར། ངའི་ཁྱོ་གའི་སྲུ་མོར་རྨི་ལམ་ཞིག་རྨིས་
འདུག་པའི་ནང་། ངོ་མི་ཤེས་པའི་འགྲུལ་པ་ཞིག་ངེད་ཚོའི་ཁྱིམ་དུ་ཡོང་ནས་བུ་རྒྱབ་
ལ་འཁྱེར་ཏེ་ཕྱིན་པ་རྨིས་འདུག་ཅིང་། ཁོང་མོས་དེ་ནི་བཀྲ་མི་ཤིས་པའི་སྔ་ལྟས་
ཤིག་ཡིན་པ་ཤེས་འདུག གང་ལྟར། ཐེའུ་རང་ནི་ངའི་མི་ཚེའི་ནང་ཞེད་སྣང་ཆེ་ཤོས་
དང་རྒྱུས་མངའ་ཡོད་པ་ཞིག་ཀྱང་ཡིན།

གཉེན་སྒྲིག་བྱས་པ།

ཁྱིམ་ལས་སོགས་ལས་ཀ་མང་པོ་ཡོད་ནའང་བྱིས་པའི་གནས་སྐབས་དེར་
སེམས་པ་ཧ་ཅང་སྐྱིད་པོ་ཞིག་ཡོད། ང་རང་ལོ་ན་བཅུ་དྲུག་ཡིན་སྐབས་གཉེན་སྒྲིག་
བྱས་པའི་རྗེས་ཀྱི་ལོ་ཟླ་དེ་ཚོ་ནི། དཀའ་ཚེགས་ཆེ་ཤོས་ཀྱི་དུས་སྐབས་ཤིག་ཡིན་
རུང༌། ང་རང་ནང་པ་སངས་རྒྱས་པའི་ཁོར་ཡུག་ཅིག་ནས་འཚར་ལོངས་བྱུང་བ་
ཞིག་ཡིན་སྟབས། སྡུག་བསྔལ་ནི་མི་ཞིག་གི་མི་ཚེའི་བརྒྱུད་རིམ་ནང་འཕྲད་ངེས་པ་
དང་ངེས་པར་མྱོང་དགོས་པ་ཞིག་ཡིན་པའི་ཡིད་ཆེས་བྱས། དེ་འདྲའི་གནས་
ལུགས་ཤིག་དང་ལྷན་དུ་འཚར་ལོངས་བྱུང་བ་ཙམ་མིན་པར་འགྲོ་བ་མི་ཞེས་པའི་
གནས་ལུགས་ཤིག་ཀྱང་རྟོགས། གཉེན་སྒྲིག་རྗེས་ཀྱི་དཀའ་ཚེགས་ཆེ་བའི་ལོ་ཟླའི་
ནང༌། དད་པ་དང་ཡིད་ཆེས་ཀྱིས་ངའི་སེམས་ཁམས་ལ་གསོན་ཉམས་སྦྱིན། ཡིད་
ཆེས་ཀྱི་ནུས་པ་དེ་འདྲ་ཞིག་མེད་ན་ང་རང་ལ་གསོན་པའི་རེ་བ་རྩ་བ་ནས་མེད།
དེར་བརྟེན། ནང་ཆོས་ཀྱི་རྨང་གཞི་དེ་འདྲ་ཞིག་གིས་ང་ཚོ་བུད་མེད་དག་བསྐྱབས་
པ་ཙམ་མ་རེད། དམིགས་བསལ་འུ་ཐུག་ཐབས་ཟད་ཀྱི་གནས་སྐབས་དག་ལ་
གསོན་ཤུགས་འཕར་མ་ཞིག་སྦྱིན་ཡོད།
བུད་མེད་ཚོར་ཐོབ་པའི་བསླབ་བྱ་ནི། གཉེན་སྒྲིག་བྱེད་རྒྱུ་དང་ལས་ཀར་
འབད་རྒྱུ་ནི་ལས་ཀྱི་བསྐོས་ཐང་རེད་ཟེར་བ་དེ་རེད། ང་ཚོས་དགའ་སྣང་དང་སྤྲོ་
སྣང་བྲལ་ཞིང་དཀའ་ཚེགས་ཅན་གྱི་མི་ཚེ་ཞིག་བསྐྱེལ་དགོས། སྐབས་རེར།
དམངས་ཁྲོད་ཀྱི་ཞབས་བྲོ་སོགས་འཁྲབ་དུས་ཀྱང་ཁེར་རྐྱང་དུ་མི་མངགས་པར་
བུད་མེད་རྒན་པ་ཚོ་ཟླ་གྲོགས་ལ་བརྟེན་ནས་འགྲོ་བསྐྱོད་བྱེད་དགོས། ཐ་ན་ལམ་
འགྲམ་གྱི་ཟ་ཁང་ཆུང་ཆུང་དེ་ཚོའི་ནང་དུ་འགྲོ་བ་དང༌། དེ་ཚོའི་ནང་སོང་ནས་རང་
དགར་ཟ་མ་བཟའ་བཏུང་བྱེད་པ་སོགས་གང་ཡང་བྱས་ཆོག་གི་མེད། དེའི་རྒྱུ་
མཚན་ནི། ཟ་ཁང་དེ་ཚོའི་ཟས་རིགས་གཡོས་སྦྱོར་བྱེད་མཁན་ཚང་མ་རྒྱ་མི་ཡིན་
པ་དང་། ངའི་པ་ལགས་ཀྱིས་ཟ་ཁང་དེ་ཚོས་བོང་བུའི་ཤ་བེད་སྤྱོད་གཏོང་གི་ཡོད་
པའི་དོགས་པ་བྱེད་ཀྱི་ཡོད་པའི་རྐྱེན་གྱིས་རེད། བུད་མེད་ཚོ་ལང་ཚོ་དར་ལ་བབས་
པའི་གནས་སྐབས་དེ་ནས་བཟུང༌། གལ་སྲིད་ཁྱིམ་དུ་སྐུ་མགྲོན་སོགས་ཕེབས་པ་
ཡིན་ན། རང་གི་མལ་ཁང་ནང་སྡོད་དགོས་པ་ལས། མགྲོན་པོར་གྲོགས་འདྲིས་
དང་། དེར་མཚར་སྣང་ནམ་ཡང་བྱེད་མི་ཆོག བྱེད་སྟངས་དེ་རྣམས་ནི་ངན་སྤྱོད་
ཅིག་ལ་བརྩི། 
སློང་ཆང་བཏང་ནས་གཉེན་སྒྲིག་བཀོད་སྒྲིག་བྱེད་པ་ནི་རྒྱུན་ལྡན་ཞིག་ཡིན།
དེ་ཡང་གཉེན་སྒྲིག་མཚམས་སྦྱོར་བའམ་བར་པས་སྤོ་བོ་ལགས་ལ་བཀའ་འཁྲོལ་
དགོངས་སྐོར་ཞུ་བ་ལས་ཕ་མ་གཉིས་ཀྱིས་མོས་མཐུན་བྱེད་ཀྱི་ཡོད་མེད་ནི་དེ་ཙམ་
གྱི་གལ་གནད་དུ་མི་བརྩི། དེ་ནས་གཉེན་སྒྲིག་དེ་བཀྲ་ཤིས་པ་ཡོང་ཆེད་སྔགས་པ་
དང༌། མོ་བ། རྩིས་པ་བཅས་ལ་མོ་རྩིས་ལུང་གསུམ་ཞུས་ནས་མོས་མཐུན་ཡོད་
པའི་ཁྱིམ་ཚང་གཉིས་བར་ལ་གཉེན་སྒྲིག་གི་གཏན་འཁེལ་བྱེད། མོ་ལུང་ཞུ་ཡུལ་
ནས་ལམ་སྟོན་གང་གནང་བ་དེ་གཙིགས་འཛིན་བྱེད། ང་རང་ཆུང་ངུའི་སྐབས་སུ།
གཉེན་སློང་གནང་མཁན་མང་པོ་བྱུང་ཡོད་ཀྱང༌། མོ་རྩིས་བརྟག་པ་གནང་མཁན་གྱི་
སྔགས་པས་དེ་ཚང་མར་འཚམ་པོ་མི་འདུག་ཅེས་བརྗོད་འདུག སྤུན་མཆེད་ལྟ་བུའི་
འབྲེལ་བ་ཟབ་མོ་ཡོད་པའི་ཁྱིམ་ཚང་དབར་ཕྲུ་གུ་ལོ་ན་བརྒྱད་ནས་བཅུ་ཙམ་སོན་
སྐབས་སློང་ཆང་གཏོང་སྲོལ་ཡོད། གཞན་ཡང༌། ཕྲུ་གུ་ལོ་ན་གཅིག་གཉིས་ལ་སོན་
དུས་སློང་ཆང་གཏོང་བའམ། ཡང་ན། མངལ་དུ་སྦྲུམ་པའི་བྱིས་པ་ལས་གཅིག་བུ་
དང་ཅིག་ཤོས་དེ་བུ་མོ་ཡིན་ནའང་སློང་ཆང་གཏོང་སྲོལ་ཡོད། ཐ་ན་བུ་མོ་ལོ་བཅོ་
ལྔ་དང་བཅུ་དྲུག་ལ་སོན་སྐབས་ཁྱིམ་ལས་བྱེད་མཁན་ཞིག་དགོས་མཁོ་འདུག
ཅེས་མནའ་མར་སློང་སྲོལ་ཡང་ཡོད།
སློང་ཆང་གཏོང་སྐབས་དཔལ་འབྱོར་གྱི་གནས་སྟངས་ལ་གཞིགས་པའི་
སེམས་ཁྲལ་ཆེན་པོ་ཞིག་ཡོད། དེ་མཚུངས་བུ་མོའི་སྤྱོད་ལམ་དང་དམིགས་བསལ་
ཨ་མའི་གཤིས་སྤྱོད་བཟང་མིན་སོགས་ལའང་བལྟ་བ་རེད། དེ་ནི་ཕ་བཟང་གི་བུ་
དང་མ་བཟང་གི་བུ་མོ་ཞེས་ཤོད་སྲོལ་ཡོད་པས་རེད། ཨ་མདོ་བ་རྣམས་ནི་ལས་ལ་
བརྩོན་པ་དང་གཤིས་ཀ་དྲང་པོ་དགོས་པ་དེ་གཙིགས་ཆེན་བྱེད་མཁན་ཞིག་ཡིན་
ལ། དེ་ཡང་མི་ཚང་དེའི་རིགས་རུས་གཙང་མིན་སྐོར་ལས་འཕྲོས་ནས་སྐད་ཆ་འདྲི་
སྲོལ་ཡང་ཡོད་ཅིང་། སྤྱིའི་ཆ་ནས་ཁྱིམ་ཚང་མང་ཆེ་བས་རང་ལས་གནས་སྟངས་
ལེགས་པ་ཞིག་ལ་གཉེན་འབྲེལ་བྱ་རྒྱུར་འབད་པ་ཡིན་རུང༌། ཁྱིམ་ཚང་འཁོས་
འབྱོར་ཞན་ནའང༌། བུ་ཕྲུག་འཇོན་ཐང་ཅན་ཞིག་ཡིན་ན་དེ་གཉེན་སློང་བྱེད། ཐག་
རིང་ཐུང་ཇི་ལྟར་ཡང་སྤུན་མཆེད་བར་ལ་ནི་ཕན་ཚུན་གཉེན་སློང་བྱེད་སྲོལ་གཏན་
ནས་མེད།
ངའི་ཁྱོ་ག་ལོ་ན་ཆུང་དུས་ཕ་མ་གཉིས་ཀྱིས་དགོན་པ་ཞིག་ཏུ་སོང་ནས་མོ་
རྩིས་ལུང་གསུམ་ཞུས་འདུག ལུང་བརྟག་ཞུ་ཡུལ་བླ་མ་དེས་དགེ་འདུན་གྱི་སྡེ་ལ་
ཞུགས་ན་མ་གཏོགས་ཚེ་རིང་པོར་སྡོད་ཀྱི་མ་རེད་གསུང་འདུག དགུང་ལོ་ཆུང་
ཆུང་ནས་སྐུ་ཚེ་ཟིན་གྱི་མ་རེད་ཅེས་པ་དེ་ནི་ཡ་མཚན་དགོས་པ་ཞིག་རེད། འོན་
ཀྱང་། ཁོང་གི་ཨ་མ་ལགས་ཀྱིས་བླ་མའི་ལམ་སྟོན་དེར་ཡིད་ཆེས་དང་ཁས་ལེན་
མ་བྱས་པར། ཨུ་ཚུགས་མཐར་སྐྱེལ་གྱིས་བུ་ལ་མནའ་མ་བསུས། དེའི་དགོས་དོན་
ནི། ལོ་ན་མཐོ་བའི་རྒན་རྒོན་གཉིས་ལ་ལས་རོགས་ཤིག་མེད་ཐབས་མེད་པས་
རེད།
ཁྱོ་གའི་ནང་མིའི་ངོ་ཤེས་ཤིག་གིས་ང་རང་ཁོང་ཚོ་ལ་ངོ་སྤྲོད་གནང་རྗེས།
ངའི་སྤོ་བོ་ལགས་དང་རྨོ་མོ་ལགས་ཀྱི་མདུན་དུ་གཉེན་སློང་ལ་ཕེབས། ཁོང་རྣམ་པ་
གཉིས་ནས་མོ་ལུང་ཞུས་འབྲས་སུ་གནས་སྐབས་དཀའ་ཚེགས་ཆེ་ནའང༌། ཕུགས་
སུ་ཕུན་སུམ་ཚོགས་པར་བཤད་པས་རྨོ་མོ་ལགས་ཀྱིས་སློང་ཆང་དེར་ཐུགས་
མཉེས་པོ་གནང་སྟེ། ཕྲུ་གུ་ཚང་མའི་ནང་ནས་ང་ནི་རྒྱུས་མངའ་ཆེ་ཤོས་ཡིན་སྐོར་
གསུངས་ཤིང་། གཞན་ཡང་ལྟག་མཚེར་རིན་པོ་ཆེའི་ཁྱིམ་རྒྱུད་ནི་ཡག་པོ་ཞིག་
ཡིན་པ་ཀུན་གསལ་ཡིན་ཞིང༌། ཤེས་རབ་ལྡན་ལ་ཀུན་སྤྱོད་ལེགས་པའི་ཁོང་ཚོའི་
བུ་མོ་གཉིས་སྐུ་འབུམ་གྱི་དུས་སྟོན་ཞིག་གི་སྐབས་རྨོ་མོ་ལགས་ནས་མཇལ་
འདུག་པ་དེས་བག་ཆགས་བཟང་པོ་བཞག་འདུག
དེ་ལྟར་ང་རང་ལྟག་མཚེར་རིན་པོ་ཆེའི་ཚ་བོའི་མནའ་མར་སྟེར་རྒྱུ་གཏན་
འཁེལ་ཞིང༌། དེ་ཡང༌། སློང་ཆང་དང་པོ་གཏོང་བའི་སྐབས་ང་རང་ལོ་ན་བཅུ་
གསུམ་ལས་སོན་མེད། སློང་ཆང་སྐྱེལ་དུ་ཕེབས་མཁན་དེ་ནི་སྐྱེས་པ་རྒན་པ་ཞིག་
རེད། ཁོང་གིས་ལུགས་སྲོལ་ལྟར་མཇལ་དར་དང༌། སྐྲ་འཛིན། གྱོན་གོས་བཟོ་བྱེད་
ཀྱི་རས་རྒྱུ། སྐེ་རགས་ཀྱི་མཛེས་རྒྱན་བཟོ་བྱེད་གོས་ཆེན་བཅས་སློང་རྟེན་དུ་
བསྣམས་འདུག་པ་མ་ཟད་ནང་མི་ཚང་མར་ནས་ཆང་གི་སྐལ་བ་ཕོར་པ་གང་རེ་
འཁྱེར་ནས་ཡོང་འདུག རྟེན་འབྲེལ་མཛད་སྒོ་སྟབས་བདེ་དེ་ནི་ཕྱོགས་གཉིས་ཀས་
གཉེན་སྒྲིག་དེར་འདོད་མོས་ཡོད་པ་མཚོན་ཆེད་རེད།
ངས་ཕ་མ་གཉིས་ལ་ཁྱིམ་ནས་བསྡད་དེ་རྨོ་མོ་ལགས་སུ་ལྟ་རྟོག་བྱེད་རྒྱུ་
ལས་གཉེན་སྒྲིག་བྱེད་འདོད་མེད་པའི་སྐོར་ཞུས་པ་ལ་གྲུབ་འབྲས་མ་སོན། ང་རང་
ཆུང་ངུའི་སྐབས་སྤོ་བོ་ལགས་ཀྱིས་མོ་རྩིས་ལུང་བསྟན་ཞིག་ཞུས་འདུག དེ་དུས་ཀྱི་
ལུང་བསྟན་དུ། ང་རང་བུ་མོ་ཡག་པོ་ཞིག་ཡིན་པས། མནའ་མར་ནམ་ཡང་གཏོང་
མི་རུང་བ་དང་། ཡིན་གཅིག་མནའ་མར་སྤྲད་པ་ཡིན་ན། ནང་ལ་བཀྲ་མ་ཤིས་པ་
ཡོང་རྒྱུ་ཡིན་སྐོར་གསུང་འདུགའོན་ཀྱང༌། ཕ་མ་གཉིས་ཀྱིས་དེ་ལ་ངོས་ལེན་མ་
གནང་བ་རེད། དེ་ནི་ནང་ལ་བུ་དང་བུའི་མནའ་མ་ཡོད་པས་ཡིན། ཕྱོགས་གཞན་
ཞིག་ནས་དཔལ་འབྱོར་ཐད་ནས་ཀྱང་བུ་མོ་དང་མག་པ་བཅས་ནང་ལ་ཉར་ཐབས་
མེད་པས་རེད། དེར་བརྟེན། ཕ་མ་གཉིས་དང༌། སྤོ་བོ་ལགས་དང་རྨོ་མོ་ལགས་
གཉིས་ནས་གཉེན་སྒྲིག་དེ་ཁས་ལེན་གནང་ཚར་བའི་སྐོར་དང༌། དེ་བཞིན་ངའི་ནུ་
མོ་མནའ་མར་ཕྱིན་པ་ལྟར་འགྲོ་དགོས་སྐོར་བཅས་ཀྱི་ལམ་སྟོན་གནང་སོང་ཡང༌།
ངས་ཨུ་ཚུགས་མཐར་སྐྱེལ་གྱིས་གཉེན་སྒྲིག་བྱེད་འདོད་མེད་སྐོར་ཞུས། དེ་ལ་དོན
འབྲས་མ་སོན། རྨོ་མོ་ལགས་ཀྱིས། ཁྱེད་རང་གིས་ནང་མི་ཚང་མའི་དབང་ཆ་
འཕྲོག་ངེས་རེད། ཅེས་ཀུ་རེའི་ཚུལ་གྱིས་གསུང༌། གང་ལྟར། དེང་སང་བུ་མོ་ཚོས་
ཕ་མས་གཉེན་སློང་བྱས་པར་འདོད་མོས་བྱེད་ཀྱི་མེད་ནའང༌། ང་ཚོའི་དུས་ལ་བུ་མོ་
ཚོ་ནི་དྭངས་གཙང་ལྷད་མེད་འདྲ་ཞིག་རེད།
དུས་སྐབས་དེར་མཚོན་ན། བུ་མོ་ཞིག་གི་གཉེན་སྒྲིག་གྲ་སྒྲིག་བྱེད་རྒྱུ་ནི་
ལས་སླ་པོ་ཞིག་མ་རེད། ལྷམ་ཆ་འགྲིག་གྲངས་སུམ་ཅུ་སོ་ལྔ་དང་གྱོན་གོས་ཆ་
ཚང་གྲངས་སུམ་ཅུ་སོ་གཉིས་བཅས་བཟོ་དགོས། གང་ལྟར། ངའི་གཉེན་སྒྲིག་གི་
གྲ་སྒྲིག་དེའི་ཆེད་གྱོན་གོས་དང་ལྷམ། རྣ་རྒྱན་དང༌། ཚིགས་ཁེབས་སམ་མཛུབ་
དཀྲིས། དེ་བཞིན་གོས་ཐུང་བཅས་བཟོ་དགོས་ལ། དེ་བཞིན་དགོས་མཁོ་གཞན
གང་ཡོད་ཚང་མ་དང༌། ད་དུང་། བག་རོགས་དང་བཅས་པའི་གྱོན་གོས་དང་། ང་
ལ་བག་རྫོང་དུ་བསྐུར་དགོས་པའི་མཁོ་དགོས་རིགས་བཅས་ཚང་མ་ཨ་མ་ལགས་
ཀྱིས་ལོ་ངོ་གསུམ་རིང་ལ་ལག་ཚེམ་བྱས། ཁོང་ནི་བུད་མེད་འཚེམ་བཟོ་བ་ཡག་པོ་
ཞིག་ཡིན། ཁོང་གི་ལག་རྩལ་དེར་ང་རང་ཡིད་སྨོན་ཆེན་པོ་སྐྱེ་བཞིན་ཡོད། དེ་ཡང་
མགོ་ནས་རྐང་པའི་མཐིལ་བར་གྱི་ངའི་གྱོན་གོས་ཚང་མ་ཁོང་རང་གིས་བཟོས་པ་
རེད། རེ་རེ་བཟོས་ཚར་སྐབས་དེ་གཙང་མར་ལྟེབས་ནས་ཆ་སྒམ་ནང་འཇོགདེར་
སུ་ལའང་ལག་པ་འཆང་འཇུག་གི་མ་རེད། གཞན་ཡང་དམིགས་བསལ་སྦྲུམ་ལྡན་
བུད་མེད་རིགས་ཀྱིས་མནའ་མའི་གོས་ཐུང་ངམ་དོར་མ་ལ་ལག་པ་འཆང་ན་བཀྲ་
མི་ཤིས་པ་ཞིག་ཏུ་བརྩིས་ནས་དེར་དམིགས་པའི་ཁྲུས་གསོལ་དང་རྐྱེན་སེལ་རིམ་
གྲོ་སྒྲུབ་སྲོལ་ཡང་ཡོད།
ང་རང་ལོ་བཅུ་བཞིར་སོན་སྐབས། ངའི་མ་འོངས་པའི་མག་པའི་པ་ལགས་
ཕེབས་ནས་གང་མགྱོགས་གཉེན་སྒྲིག་བྱེད་དུ་འཇུག་དགོས་སྐོར་ཞུས་ཤིང་། དེ་
ཡང་ཁོང་རྣམ་པ་དགུང་ལོ་མཐོ་བས་རོགས་པ་དགོས་ཁར། བུས་ཁྱིམ་ཚང་འཛིན་
པ་མཐོང་འདོད་པར་བཤད། གཞན་ཡང༌། ཁོང་ཚོའི་ཁྱིམ་དུ་སྐྱེས་པ་ཉུང་དྲགས་
རྐྱེན་བུ་མོ་གཉིས་ལ་མག་པ་བསུས་ཡོད་རུང༌། ཁོང་མོ་གཉིས་ཀྱིས་རྒན་རྒོན་
གཉིས་ལ་གུས་བརྩི་མེད་པའི་བྱ་སྤྱོད་དེས་བུ་གཉིས་ཀྱང་མ་སྐྱིད་པ་ཆགས་ནས་
ཁྱིམ་གྱི་ལས་དོན་མང་པོ་ཞིག་འཐུས་ཤོར་ཕྱིན་པར་བཤད་འདུགའོན་ཀྱང༌། ངའི་
ཕ་མ་གཉིས་ཀྱིས་ང་རང་གཉེན་སྒྲིག་བྱེད་པའི་ལོ་ན་སོན་མེད་སྐོར་དང༌། དེ་བཞིན་
ནང་ལས་སོགས་ལས་དོན་མང་པོར་རྒྱུས་མངའ་མེད་སྟབས། ལོ་ན་བཅུ་དྲུག་ལ་
སོན་མཚམས་གཉེན་སྒྲིག་བྱས་ན་འཚམ་པར་གསུང་འདུག
གཉེན་སྟོན་གྱི་གྲ་སྒྲིག་དང་མཛད་སྒོ་སོགས་ནི་གཉེན་སྒྲིག་མཚམས་སྦྱོར་བ་
བརྒྱུད་མག་པའི་ཁྱིམ་དུ་མཇུག་སྡོམ་བྱེད་ཅིང༌། དེ་ཡང་མཚམས་སྦྱོར་བ་དེ་མནའ་
མའི་སྒོ་ཁར་སླེབས་སྐབས་ཞྭ་མོ་ཧབ་འཕྲོག་རྒྱག་པ་དང་ཆུ་ཟོམ་གང་མགོ་ལ་ལྡུག་
ཅིང་། ཁོང་གི་ཞྭ་མོའི་སྟེང་དུ་ལ་ཕུག་ཅིག་དང་བག་ལེབ་ཚོན་མདོན་ཅན། དེ་
བཞིན་ལུག་གི་མཇུག་མ་གཉིས་བཅས་སྐུད་པ་སྦོམ་པོ་ཚོན་མདོག་འདྲ་མིན་ཅན་
ཞིག་གིས་འཚེམ་སྲོལ་ཡོད། བུད་མེད་ཚང་མས་སྟོད་ཐུང་འོག་འཇུག་ཕུ་ཐུང་རིང་
པོ་དེ་འདྲ་གྱོན་པ་དང་ལག་ཏུ་རྩམ་པ་ཉར་ནས་གྲལ་སྒྲིག་སྟེ་སྒོ་ཁར་སྒུག་ནས་ཡོད་
པ་ཚོས་གཞས་དང་ཞབས་བྲོ་འཁྲབ་ཀྱིན་ཁོང་གི་གདོང་ལ་རྩམ་པ་གཏོར་བ་དང༌།
ཡང་མཚམས་རེར་ཁོང་གི་གྱོན་ཆས་དང་གདོང་ལ་གོ་ཐལ་དང་མར་བྱུག་པ་
བཅས་བྱེད། དེ་ནི་གཙོ་བོ་ནང་མི་ཚོ་བུ་མོར་བྲལ་བའི་སྡུག་བསྔལ་སེལ་ཐབས་དང་
མི་མཐུན་པའི་རྐྱེན་ངན་རྣམས་ཞི་ཆེད་ཀྱི་བྱེད་སྒོ་ཞིག་ཡིན་པའི་ཤོད་སྲོལ་ཡོད།
སྤྱིར་བཏང་གི་ཆ་ནས། སློང་ཆང་གཏོང་བ་དང་གཉེན་སྒྲིག་རྟེན་འབྲེལ་དངོས་
གཞིའི་དབར་ལ་ཟླ་བ་ཁ་ཤས་ཀྱི་དུས་ཚོད་ངེས་པར་ཡོད་དགོས། ངའི་སློང་ཆང་
དང་རྟེན་འབྲེལ་བར་ལ་ཟླ་ངོ་གཉིས་ཡོད་པ་དེའི་རིང་ལ། ཕ་མ་གཉིས་དང་སྤུན་
མཆེད་རྣམས་པས་རྟེན་འབྲེལ་གྱི་གྲ་སྒྲིག་གནང་བ་དང་། དུས་སྐབས་དེར་ཟས་སྣ་
མི་འདྲ་བ་སྣ་ཚོགས་བཟོ་བ་དང་མཆོད་ཆང་འདེགས་པ་བཅས་ལ་གྲོགས་པོ་དང་
གྲོགས་མོ། ཁྱིམ་མཚེས། ངོ་ཤེས་བཅས་ཚང་མ་རོགས་པར་ཡོང་ནས་ཚང་མས་
གཞས་གཏོང་བཞིན་གཉེན་སྟོན་རྟེན་འབྲེལ་གྱི་གྲ་སྒྲིག་བྱེད། ང་རང་1917 ལོའི་ཟླ་
བཅུ་གཅིག་པའི་ནང་གཉེན་སྒྲིག་བྱས། དུས་ཚོད་དེ་ནི་མོ་རྩིས་མཁན་གྱིས་ངེད་
གཉིས་ལ་མོ་ལུང་རྩིས་སྐོར་བྱས་ནས་གཏན་འཁེལ་བྱས་པ་ཞིག་ཡིན་པ་དང༌།
མནའ་མ་དང་ཁོང་སྐྱེལ་མ་གནང་མཁན་ཚོའི་འགྲུལ་བཞུད་ལ་བར་ཆད་མི་ཡོང་
བའི་ཆེད་རྩིས་པས་ལམ་སྟོན་གནང་བ་བཞིན་དུ་རིམ་གྲོ་མང་པོ་ཞིག་ཀྱང་སྒྲུབ་པ་
རེད།
གཉེན་སྒྲིག་མ་བྱས་གོང་དེར། ཁྱོ་གའི་ཕ་མ་གཉིས་ནས་ང་ལ་གྱོན་གོས་
དང༌། ལྷམ། སྤ་རས་བཅས་ཁག་མ་འདྲ་བ་ཉི་ཤུ་ཙམ་བསྐུར་གནང་ཞིང་། དེ་ནི་
མནའ་མར་འགྲོ་སྐབས། མག་པའི་ནང་ནས་བཟོས་པའི་རྒྱན་གོས་གྱོན་དགོས་པའི་
ལུགས་སྲོལ་ཞིག་གིས་ཡིན། ངའི་མག་པའི་པ་ལགས་ཀྱིས་ལམ་ནས་འགྲུལ་
བཞུད་ཆེད་ང་ལ་རྟ་ཞིག་ཀྱང་བསྐུར་གནང་འདུག གཞན་ཡང་མག་པའི་ནང་དེ་
འབྱོར་ལྡན་ཞིག་ཡིན་ཚེ་དམིགས་བསལ་ལག་རྟགས་གྲ་སྒྲིག་བྱེད་སྲོལ་ཡོད་པ་
དཔེར་ན། རྟའི་སྒང་ལ་རྟེན་འབྲེལ་མཇལ་དར་བསྒྲོན་ནས་མནའ་མའི་ཕ་ལ་འབུལ་
བ་དང༌། མཛོ་མོའི་སྒང་ལ་གོས་ཆེན་སྤུས་ལེགས་དཔྱངས་ཏེ་ཨ་མར་འབུལ་སྲོལ་
ཡོད།
གཉེན་སྒྲིག་གི་སྔ་ནུབ་དེར། ངའི་ལོ་རྟགས་དང་མཐུན་པའི་བུ་མོ་ཞིག་གིས་
ངའི་སྐྲ་བཀྲུས་ནས་ལེགས་པར་བརྒྱན། དེ་ཡང་ང་རང་ལྕགས་གླང་ལོར་སྐྱེས་པས་
བུ་མོ་དེའི་ལོ་རྟགས་ཁྱི་དང་བྱ། ཡང་ན་གླང་ལོ་བཅས་ལ་སྐྱེས་པ་ཞིག་དགོས་པ་
ཡིན། སྐབས་དེར། སྤུན་མཆེད་བུད་མེད་ཚོས་ངའི་སྐྲ་སླས་ནས་སྐུད་པ་ནག་པོ་
ཞིག་གིས་བཅིངས་པ་དང་། ངའི་སྤ་རས་དེ་དམ་པོར་མ་བཅིངས་པར་བཞག་པ་
བཅས་ཉིན་དེར་སེམས་སྡུག་གིས་ངུས་པ་ཡིན། གཞན་ཡང་བུད་མེད་སྦྲུམ་ལྡན་
དང་ཡུགས་མོ་བཅས་དང་ཕར་ཚུར་འབྲེལ་གཏུགས་བྱེད་པར་འཛེམ་གྱིན་འདུག
སྐུ་མགྲོན་ཚང་མ་ཞོགས་པ་སྔ་པོར་ཕེབས་ནས་ཉིན་གང་གསོལ་སྟོན་ལ་
རོལ་བ་དང་། ཕྱི་ཉིན་ཞོགས་པ་ཆུ་ཚོད་དྲུག་པར་ང་རང་མག་པའི་ཁྱིམ་དུ་ཕྱོགས་
ཐོན་བྱས། དེ་ཡང་ཕྱོགས་ཐོན་གྱི་དུས་ཚེས་དེ་རྩིས་མཁན་གྱིས་ལམ་སྟོན་གནང་བ་
ལྟར་བྱེད། གཞས་གཏོང་ཤེས་པའི་བུད་མེད་བཞི་ལྔ་ཞིག་ང་རང་ལ་སྐྱེལ་མ་བྱེད་
པར་ཡོང་སྲོལ་ཡོད་པ་དང༌། ངས་གཟབ་མཆོར་ལེགས་པར་སྤྲས་ནས་ཚ་ཐབ་སྒང་
ནས་ཁོང་རྣམས་ལ་སྒུག་སྟེ་བསྡད། ཁོང་ཚོ་ཕེབས་མཚམས་ང་རང་ཡར་ལངས་པ་
དང༌། དེ་ནས་ཁོང་ཚོས།
རང་གི་གཟབ་འཆོར་རྒྱན་ཆ༎
ཚུལ་བཞིན་ལེགས་པར་གྱོན་པ།
བདེ་ལེགས་འབྱུང་བའི་རྟེན་འབྲེལ།།
རྒྱུན་དུ་འབྱུང་བའི་ལྟས་ཡིན།།
སྐེ་རགས་ལེགས་པར་བཅིངས་པ།།
མ་འོངས་ལེགས་པའི་སྔ་ལྟས།།
བཀྲ་ཤིས་བདེ་ལེགས་ཡོང་ཆེད།༎
སྐེ་རགས་ཡག་པོ་བཅིངས་རོགས།།
ཞེས་གཞས་གཏོང་བཞིན་པའི་ངང་ལ་ང་དང་བཅས་པ་ཚང་མ་ངུས་པ་ཡིན།
ཁོང་ཚོས་ང་ལ་གཞས་བཏང་ནས་ནང་མི་དང་སྐྱེས་ལྷར་ཐོན་ཁའི་གུས་ཕྱག་འབུལ་
དགོས་པར་མངགས་སྐུལ། དེར་བརྟེན། ངས་མཆོད་ཁང་དང་ཐབ་ཚང་ནང་བཅས་
ལ་ཕྱིན་ཏེ་ཕྱག་གསུམ་རེ་འཚལ། དེ་བཞིན་སྒོ་རྭའི་ནང་དར་ཤིང་རིང་པོ་ཞིག་ཡོད་
པ་དེར་སྐོར་བ་གསུམ་བརྒྱབ་ནས་རྟ་ལ་ཞོན། ངའི་ལག་པ་དང་ངོ་གདོང་མི་མཐོང་
བའི་ཆེད་བལ་གོས་དམར་པོ་ཞིག་གིས་ཡོངས་སུ་བཀབ། དེ་ཡང་རྟའི་སྒང་དེ་ནས་
སྒུར་ཏེ་སྡོད་པ་ལས་གཡས་གཡོན་གང་སར་བལྟ་བ་སོགས་བྱས་མི་ཆོག་ཅིང་
སྐྱེས་སྨན་གཉིས་ཀྱིས་གཡས་གཡོན་ནས་གཞས་གཏོང་བཞིན་མག་པའི་ཁྱིམ་དུ་
བསྐྱོད།
པ་ལགས་དང་གཅུང་པོ་གཉིས་ང་རང་གི་སྐྱེལ་མར་ཕེབས་ཤིང་། ཨ་མ་
ལགས་དང་ནང་མི་གཞན་རྣམས་ནང་དུ་བཞུགས། ང་རང་ཐོན་ཁར་པ་ལགས་
ཀྱིས། བསོད་ནམས་མཚོ། ནང་ལ་ལོག་ཤོག་ཨང༌། ཞེས་ཐེངས་ཁ་ཤས་ལ་
གསུངས། སྐབས་དེར། ཨ་མ་ལགས་ཀྱིས་སྡུག་བསྔལ་གྱི་སྨྲེ་སྔགས་འདོན་བཞིན་
ཉིན་ཤས་སྔོན་བར་ངས་གྱོན་པའི་གྱོན་གོས་རྣམས་འཁྱེར་འོང་ནས་ཐབ་ནང་གི་མེ་
ལ་སྲེག བྱེད་སྒོ་འདི་དག་ནི་བུ་མོ་བྲལ་བར་སྡུག་བསྔལ་མཚོན་ཆེད་ཀྱི་ལུགས་
སྲོལ་ཞིག་རེད།
སྐྱེལ་མ་གནང་མཁན་གྱི་སྐུ་མགྲོན་ཚང་མས་གཟབ་མཆོར་ལེགས་པར་སྤྲས་
ནས་རྟ་ལ་ཞོན། ངས་མག་པ་ལ་གྱོན་གོས་དང༌། ཞྭ་མོ། ལྷམ་བཅས་དང་། སྒྱུག་
མོ་ལ་གྱོན་གོས་དང༌། སྒྱུག་པོ་ལ་ལྷམ་བཅས་ལག་སྐྱེས་སུ་འཁྱེར། དེ་བཞིན་མག་
པའི་གཉེན་ཉེ་གཙོ་བོ་རྣམ་པར་ལེགས་སྐྱེས་དང༌། ཐག་རིང་གི་སྤུན་མཆེད་ཚོར་
མཇལ་དར་བཅས་འབུལ་དགོས། གཞན་ཡང༌། ལེགས་སྐྱེས་མང་པོ་འབུལ་རྒྱུ་
ཡོད་ན་མི་མང་པོ་མནའ་མའི་སྐྱེལ་མར་འོང་ལ། ཚང་མས་འགྲུལ་བཞུད་ཀྱི་ལམ་
བར་དུ་གཞས་གཏོང་བཞིན་བསྐྱོད། གལ་སྲིད་ཁྱིམ་ཚང་འབྱོར་ལྡན་ཞིག་ཡིན་ན།
གཉེན་སྒྲིག་གི་རྟེན་འབྲེལ་ཉིན་མོར་རྟེན་འབྲེལ་ལ་ཕེབས་མཁན་སྐུ་མགྲོན་ལྔ་བཅུ་
ནས་དྲུག་ཅུ་ཙམ་ཡོད་པ་དང༌། དེ་ལྟར་མིན་ནའང་སྐུ་མགྲོན་ཉི་ཤུ་ནས་སུམ་ཅུ་ཙམ་
རྟེན་འབྲེལ་ཞུ་བར་ཕེབས་པ་རེད།
དེ་ལྟར་ཆུ་ཚོད་དྲུག་ཙམ་བསྐྱོད་མཐར་ལམ་ཕྱེད་ལ་སླེབས། དེ་ནས་གཞས་
གཏོང་མཁན་བུད་མེད་རྒན་པ་གཉིས་ངའི་རོགས་པར་ཕེབས་པ་མ་གཏོགས་བུད་
མེད་གཞན་རྣམས་ཕྱིར་ལོག སྐྱེལ་མ་གནང་མཁན་རྣམས་མག་པའི་ཁྱིམ་ལ་
སླེབས་ཉེའི་མཚམས་སུ་བསུ་མ་ཞུ་མཁན་ཚོ་རྟ་རྒྱུགས་བྱས་ཏེ་ཞྭ་མོ་འཕྲོག་རེས་ 
ཀྱི་རྩེད་མོ་དང་བཅས་བསུ་མར་ཕེབས། སྐྱེལ་མ་གནང་མཁན་ཚོར་གསོལ་ཇ་
དང༌། བཞེས་ཐུག མོག་མོག ང་ལ་མངར་ཆ་དང་སྣུམ་ལྡན་འབྲས་སིལ་སྤྲད།
ང་མག་པའི་ཁྱིམ་དུ་སླེབས་ཉེའི་མཚམས་སུ་བསུ་མ་བྱེད་མཁན་རྒན་རབས་
པ་ཞིག་ང་ཚོ་བསུ་མར་ཕེབས། དེ་ལ་ཁ་སྐད་དུ་ཆང་སྐུལ་ཟེར། ང་ཚོ་སླེབས་ཉེའི་
སྐབས་སྐྱེལ་མ་བྱེད་མཁན་ཚོ་རྟ་ལས་བབས་ཏེ་ང་རང་ཞོན་ཡོད་པའི་རྟ་ཡི་སྲབ་
ཐག་ལ་འཇུས་ཏེ་གཞས་གཏོང་བཞིན་བསྐྱོད། སྒོ་འགྲམ་དེར་དགེ་འདུན་པ་ཚོས་
ཞལ་འདོན་གནང་བཞིན་འདུག ང་རང་ནི་ཤར་ལྷོ་ནུབ་བྱང་གང་དུ་ཁ་ཕྱོགས་ནས་
རྟ་ལས་འབབ་དགོས་མིན་མོ་རྩིས་མཁན་གྱི་ལམ་སྟོན་ལྟར་བྱས། གཞན་ཡང་རྩིས་
མཁན་དེས་ངའི་རོགས་པ་བུད་མེད་དེར་འོ་མའི་ཆུ་ཡིས་ཁྲུས་གསོལ་གནང་བ་
སོགས་ཀྱི་ཆོ་ག་རྣམས་བྱས། སྐབས་དེར། ངས་གདོང་པ་ལག་པས་བཀབ་ནས་
སྡོད་པ་ལས། གཞན་གྱིས་ཚུར་མཐོང་དུ་བཅུག་མི་ཆོག་ལ་ངས་ཀྱང་གཞན་ལ་ཕར་
བལྟ་ཆོག་གི་མི་འདུག དེ་བཞིན་ཚོས་གཞི་མ་འདྲ་བ་གསུམ་ཙམ་ཡོད་པའི་དངུལ་
སྐུད་ལས་གྲུབ་པའི་གོས་ཆེན་ཁ་ཚར་ཡོད་པ་ཞིག་གིས་ངའི་གདོང་པ་བཀབ་ཡོད།
ང་ཚོ་དེར་འབྱོར་བ་དང་བསུ་མ་ཞུ་མཁན་ཚོ་ཕེབས་ནས་རྟེན་འབྲེལ་མཛད་
སྒོའི་གཞས་ཆེན་གཏོང་མགོ་ཚུགས། དེ་རུ་མག་པར་རྟེན་འབྲེལ་མཇལ་དར་ཕུལ་
བ་དང༌། ཁོང་རྒྱལ་སྒོའི་བར་རྟ་ལ་ཞོན་ནས་ཕེབས། དེ་རྗེས་ཁོང་གིས་མཆོད་མེའི་
ཞལ་ཁ་ཕྱེས་རྗེས་ང་ལ་གྱོན་གོས་དང་། རྟེན་འབྲེལ་མཇལ་དར་བཅས་གནང་།
སྐབས་དེར་ཆང་སྐུལ་བས་ནི་སྔར་བཞིན་རྟེན་འབྲེལ་ཆོ་གའི་གཞས་ཆེན་རྣམས་
གཅིག་འཕྲོར་གཅིག་བྱས་ཏེ་གཏོང་བཞིན་ཡོད་པར་མག་པས་གྱོན་ཆས་ཕུལ་བ་
དང༌། དེ་ནས་རྟ་ལ་ཞོན་བཞིན་ནང་ལ་འཛུལ་ཐབས་ཐེངས་ཁ་ཤས་བྱས་ཐོག མི་
ཚང་མས་ཁོང་ལ་ཞུ་བ་ཕུལ་མཚམས་ད་གཟོད་གཞི་ནས་ཁོང་རྟ་ལས་འབབ་སྲོལ་
འདུག
སྒོ་འགྲམ་ལ་མེ་ཤིང་ཁྲེས་པོ་གཅིག རྩམ་པ། ནས་སྒྱེ་སྣོད་གསུམ། དེ་བཞིན་
ཉི་མ་དང་ཟླ་བའི་རི་མོས་བརྒྱན་པའི་ཕོར་པ་བཅས་བཞག་འདུག སྒོ་ཁར་བུ་མོ་
ཚོས་སྒུག་ནས་བསྡད་འདུག་པ་དང་དགེ་འདུན་པ་ཚོས་ཞལ་འདོན་གནང་ནས་
བཞུགས་འདུག ང་ཚོ་རྟ་ལས་བབས་ཏེ་ཐབ་ཚང་བརྒྱུད་ནས་ནང་དུ་འཛུལ་ཞིང་
གདོང་པ་བཀྲུས། ངས་གསལ་པོར་མི་མཐོང་བས་བུད་མེད་རོགས་པ་གཉིས་ཀྱིས་
ངའི་ལག་པར་འོ་ཇས་ཁེངས་པའི་ཁོག་ལྡིར་ཆེན་པོ་ཞིག་སྤྲད་བྱུང་བ་དེས། ཕྱོགས་
བཞི་ལ་ཕོར་བ་བཞི་བཞག་ཡོད་པ་རྣམས་བཀང་དགོས་པ་དེར། ངས་ཇ་དེ་དཀྲུག་
དཀྲུག་ལན་གསུམ་བཏང་ནས་ཤིང་གི་ཇ་སྣོད་དེ་ཡར་བཀང་དེ་ནས་མར་བཤམ་པ་
དེ་འདྲ་ཐེངས་གསུམ་བྱས་རྗེས་གཞི་ནས་ཕོར་པ་རྣམས་བཀང་བ་བཅས་ནི་སྔོན་
འགྲོའི་མཛད་རིམ་ཞིག་རེད།
སྐབས་དེར། སྐྱེལ་མ་གནང་མཁན་དང་བཅས་པ་མ་ཁང་གི་གདན་ལ་འཁོད་
དུ་བཅུག དེར་སྐྱེས་པ་དང་སྐྱེས་མ། བུ་དང་བུ་མོ། རྒན་པ་དང་གཞོན་པ་བཅས་
རྒན་དར་གཞོན་གསུམ་གྱིས་ཁེངས་ནས་འདུག སྐྱེལ་མ་གནང་མཁན་དང་དེར་
འཁོད་གྲལ་བཞུགས་པའི་དབར་ལ། 
ཐག་རིང་ལམ་ནས་ཡོང་ཡོད། །
ཇ་ཞིམ་འཐུང་དུ་ཡོང་ཡོད། །
ཐག་རིང་འགྲུལ་བའི་ཆེད་དུ།
ཡན་ལག་བརྒྱད་ལྡན་ཡོད་དམ། །
ཟེར་བ་སོགས་ཕན་ཚུན་དྲི་བ་དང་དྲིས་ལན་འདེབས་པའི་ཚུལ་གྱིས་གཞས་ཆེན་
གཏོང་མགོ་ཚུགས།
ཕྱི་དྲོར་གསོལ་ཚིགས་འདེགས་པ་དང་གཞས་གཏོང་བའི་བྱེད་སྒོ་རྣམས་མུ་
མཐུད་དེ། ངའི་ཕྱོགས་ཀྱི་མི་ཚོས།
བྱེད་སྟངས་འདི་འདྲ་སྡུག་པ་ལ།།
ཤ་དང་ལ་ཕུག་བཙོས་མེད་དམ།།
ཟ་མར་བྲོ་བ་མི་འདུག་ལགས།།
ཞེས་ཐབ་ཚང་གི་མ་བྱན་ཚོར་གཞས་གཏོང་བ་དང༌། དེར་མག་པའི་ཕྱོགས་
གཏོགས་ཀྱི་སྐྱེས་སྨན་ཚོས།
གྲོད་པ་ཏོག་ཙམ་ཆེ་འདུག་ལགས།།
མི་ཚོས་ཇ་ཕོར་གཅིག་འཐུང་སར༎
ཁྱེད་ཀྱིས་ཇ་ཕོར་འགའ་ཞིག་འཐུང༌།།
དུད་འགྲོ་ཕྱུགས་ལས་སྡུག་པ་ལ། །
ངོ་ཚ་མེད་པ་ཅི་བྱུང་ངམ། 
ཅེས་འཕྱ་དམོད་ཤགས་འདེབས་ཀྱི་ལམ་ནས་ཕན་ཚུན་གཞས་ལན་འདེབས་རེས་
བྱེད།
དེ་རྗེས་ངའི་གྱོན་ཆས་རྣམས་སྒམ་ནང་ནས་ཕྱིར་བཏོན་ཏེ་ཚང་མར་བལྟ་རུ་
འཇུག་སྲོལ་འདུག དེ་ནི་ཨ་མ་ལགས་ཀྱི་འཚེམ་བུ་དང་གཙག་དྲུབ་ཀྱི་ལག་རྩལ་
མིག་སྟོན་བྱས་པ་ཙམ་ཡིན། ང་ལ་བདག་པའི་དངོས་པོ་རྣམས་ཁྱོ་གའི་ཕ་མར་
རྩིས་སྤྲོད་བྱས་ཚར་རྗེས། སྐྱེལ་མ་གནང་མཁན་ཚོ་མག་པའི་ཁྱིམ་དུ་འདུག་སྲོལ་
མེད་པ་མ་ཚད་ཐ་ན་ང་ཡང་ཕྱིར་ཐོན་དགོས། དེ་ལྟར་ངས་ད་དུང་ཡང་ཁྱོ་གའི་ངོ་
གདོང་མཐོང་ཐུབ་མེད་པའི་མཚན་མོ་དེ་ང་དང་ངའི་རོགས་པ་བུ་མོ་གཉིས་དང་ལྷན་
ཁྱིམ་མཚེས་ཀྱི་ཁྱིམ་དུ་སྐྱེལ་བ་དང༌། སྐབས་དེར། ཟ་མ་གྲ་སྒྲིག་གནང་འདུག་པ་
ནི་འབྲས་མངར་མོ་དང་འོ་མ་བཅས་རེད།
ཕྱི་ཉིན་དེར། ཆུ་ཚོད་བཅུ་པ་ཙམ་ལ་ང་བསྐྱར་དུ་མག་པའི་ཁྱིམ་དུ་འཁྲིད་
ནས་མཛད་སྒོ་མཇུག་སྐྱོང་བྱས། སྐབས་དེར། ངས་མག་པའི་ཁྱིམ་ནས་སྤ་རས་
གྱོན་དགོས་ཀྱི་འདུག་ཀྱང༌། ནམ་རྒྱུན་གྱི་ལུགས་སྲོལ་ལྟར་དེ་དམ་པོར་བཅིངས་
མི་ཆོག་པར་གཡས་གཡོན་གཉིས་ལ་ལྷུག་ལྷུག་བྱས་ནས་བཞག་དགོས་ཀྱི་འདུག
གཉེན་སྒྲིག་ཟིན་རྗེས་དེ་སྐེད་པར་དམ་པོར་བཅིངས་དགོས་ལ། སྤ་རས་ནི་གཡས་
གཡོན་གཉིས་ལ་རས་ལྷེབ་གཉིས་དང་རྒྱབ་ལ་གཅིག་བཅས་གཙོ་བོ་ཆ་ཤས་ཁག་
གསུམ་གྱིས་གྲུབ་པ་ཞིག་ཡིན། གཡས་གཡོན་གྱི་ལྷེབ་མོ་གཉིས་མག་པའི་ཁྱིམ་
ནས་བསྐུར་བ་དང་དཀྱིལ་གྱི་རས་ལྷེབ་དེ་ངའི་ཨ་མ་ལགས་ཀྱིས་བཟོས། རས་
ལྷེབ་དེ་རྣམས་བལ་སྐུད་ཀྱིས་སྦྲེལ་ནས་ཡོད་སྟབས་བལ་སྐུད་དེ་གཏུབ་དགོས། དེ་
ཡང་གཏུབ་མཁན་དེ་ངའི་ལོ་རྟགས་དང་མཐུན་པ་ཞིག་དགོས་པ་ཡིན། དུས་
སྐབས་དེར་ངའི་སྒྱུག་མོའི་གཅུང་པོ་ཡིན་པ་ལྟག་མཚེར་རིན་པོ་ཆེས་ངའི་མིང་ལ
བདེ་སྐྱིད་ཚེ་རིང་ཞེས་བཏགས་གནང་མཛད། མདོར་ན། མཛད་རིམ་དེ་ནི་ང་རང་
གཉེན་སྒྲིག་བྱས་ཟིན་པའི་བུད་མེད་ཅིག་ཡིན་པ་མཚོན་རྟགས་ཤིག་ཆགས་ཡོད།
ལུགས་སྲོལ་ལྟར་གྱི་མཛད་རིམ་དེའི་སྐབས། མག་པ་ཁང་པ་གཞན་ཞིག་
ནང་བཅུག་ནས་གབ་སྡོད་དགོས་ལ། གཞན་ཚོས་སྐད་བཏང་སྟེ་བཙལ་ཡང་མ་
རྙེད་པའི་ཁུལ་བྱེད་ཅིང་། གཞན་ཚོས་ཁོང་འཚོལ་བའི་རིང་ངས་ངང་སྒུག་བྱེད་
དགོས་པ་དང༌། ཁོང་རྙེད་མཚམས་ཚང་མས་ང་རང་ཐག་རིང་ནས་ཡོང་བས་ཐང་
ཆད་ཡོད་ཚུལ་སོགས་བརྗོད་ནས་ཡིབ་སྡོད་ས་ནས་མར་ཕེབས་དགོས་པར་འབོད་
སྐུལ་ཞུ་བར་བརྟེན། མཐའ་མ་དེར། ཁོང་ཡིབ་སྡོད་ས་ལས་ཕྱིར་ཕེབས་ཏེ་ང་ལ་
རྟེན་འབྲེལ་མཇལ་དར་གནང་བ་དེ་ནས་བཟུང་ད་གཟོད་གཞི་ནས་ངའི་སྤ་རས་དེ་
དམ་པོར་བཅིངས་ནས་ངེད་གཉིས་ཁ་སྤྲོད་དུ་བཞག
ཕྱི་ཉིན་དེར། སྐྱེལ་མ་བྱེད་མཁན་གྱི་ངའི་ནང་མི་ཚང་མ་ཕྱིར་ལོག་ཅིང༌། ཁོང་
རྣམས་ཐོན་ཁར་ཁྱོ་གའི་ནང་ནས་ང་ཚོར་ལུག་ཤའི་ཆ་ཤས་མ་འདྲ་བ་དེ་འདྲ་དང༌།
དགའ་སྟོན་གྱི་བག་ལེབ་སོགས་ལག་རྟགས་སུ་སྤྲད། དེ་ནི་ངས་མག་པའི་ཨ་མ་
ལགས་མཇལ་བའི་ཉིན་དང་པོ་ཡིན། སྐབས་དེར། ཁོང་གིས་ང་ལ་གཟབ་ནན་གྱིས་
གཟིགས་པ་དང་བྱམས་བརྩེའི་བཀའ་མོལ་གནང་ནས་སེམས་གསོ་གནང་ཞིང་།
རྒྱན་ཆ་སོགས་ཀྱི་ལག་རྟགས་གནང༌། དེ་རྗེས་མོ་རྩིས་ལ་གཞིགས་ནས་ང་རང་ཕ་
མ་གཉིས་ཀྱི་སྐུ་གམ་ལ་ཉིན་བཅུ་ནས་ཟླ་གཅིག་ཙམ་བར་འདུག་ཆོག་པ་ལྟར་ཕ་
མའི་སར་སོང་ནས་བསྡད་པ་དང་རྗེས་ལ་པ་ལགས་ཀྱིས་ང་རང་ཕྱིར་མག་པའི་
ཁྱིམ་དུ་སྐྱེལ་མ་བྱས།
བུད་མེད་སྦྲུམ་ལྡན་དང་རབས་ཆད་མ་ཚོས་མནའ་མ་བསུ་སྲོལ་མེད་པས།
ང་རང་བསྐྱར་དུ་ཁྱོ་གའི་ཁྱིམ་དུ་ལོག་ཡོང་སྐབས་ཡུགས་ཕོ་དང་ཡུགས་མོ་དག་གི་
དྲི་མ་ཙམ་ཡང་མེད་པའི་སྐྱེས་པ་ཞིག་དང་སྐྱེས་སྨན་ཞིག་ནས་བག་བསུའི་ཆོ་གའི
མཛད་སྒོ་བསྐྱངས་རྗེས། ང་ལ་འོ་ཇ་ཕོར་བ་གང་སྤྲོད་པ་དེར་སྐོར་བ་གཡས་སྐོར་
གསུམ་བརྒྱབ་རྗེས་ནང་དུ་འཛུལ་དགོས་ལ། དེ་རྗེས་ཁྱོ་གའི་པ་ལགས་དང༌། ཁོང་
གི་གཅེན་པོ་རྒན་པ་བཅས་ནང་གི་སྐྱེས་པ་ཚོ་དང༌། དེ་བཞིན་གྲོངས་ནས་ཡུན་རིང་
སོང་བའི་སྤོ་བོ་ལགས་དང་རྨོ་མོ་ལགས་བཅས་ལ་མཆོད་ཆང་འདེགས་ཤིང་། དེ་
ནས་ཁྱོ་གའི་སྤུན་མཆེད་བུད་མེད་རྣམས་ཀྱིས་རོགས་བྱས་ནས་ང་རང་ཉལ་ཁང་དུ་
སྐྱེལ།
གཉེན་སྒྲིག་བྱས་རྗེས་ཀྱི་ཉིན་ཁ་ཤས་རིང་ལ་ནང་ལས་སོགས་གང་ཡང་བྱེད་
དགོས་ཀྱི་མེད་རུང་ཉིན་ལྔ་སོང་བའི་མཚམས་ནས་ནང་ལས་བྱེད་མགོ་བཙུགས་
ཤིང༌། དེའི་སྐབས་སུ་ནང་གི་བུད་མེད་ཚོ་དང་མཉམ་འདུག་བྱེད་པ་ལས་ཁྱོ་ག་དང་
ཁང་མིག་གཅིག་གི་ནང་ནས་མཉམ་འདུག་བྱས་མེད་ཀྱང་བདུན་ཕྲག་གསུམ་གྱི་ 
མཚམས་ནས་ངེད་གཉིས་ཁང་པ་གཅིག་གི་ནང་དུ་སྡོད་མགོ་བཙུགས། གང་ལྟར་
ངེད་གཉིས་གཉེན་སྒྲིག་བྱེད་དུས་ཁོང་རང་དགུང་ལོ་བཅུ་བདུན་ལ་སོན་ཙམ་རེད།
སྐལ་རྫོང་རྣམས་ཐོབ་ཟིན་པའི་བུད་མེད་ཅིག་ལ་མཚོན་ན། གཉེན་སྒྲིག་ཟིན་
རྗེས་རང་ཁྱིམ་དེར་འགན་ཁུར་དེ་ཙམ་མེད་ཀྱང་ཁྱོ་ག་དང་ཁོང་གི་ཕ་མ་གཉིས་ལ་
ཞབས་ཞུའི་འགན་ཁུར་ཞིག་ཡོད། དམིགས་བསལ་གྱི་རྒྱུ་རྐྱེན་ཞིག་གིས་ཁྱིམ་ཚང
མང་ཆེ་བས་གཉེན་སྒྲིག་གི་དུས་ཐུང་དེའི་ནང་བུ་དང་མནའ་མ་ཁ་གྱེས་པར་འདོད་
མོས་བྱེད་ཀྱི་མེད་རུང་། བུ་མོ་ནི་རང་ཁྱིམ་དུ་ཕ་མའི་འགྲམ་ལ་ཉུང་མཐར་ཡང་ཟླ་
ངོ་གཅིག་ནས་གཉིས་བར་བསྐྱོད་ཆོག་ཅིང༌། ཕྱིར་མ་འཁོར་བར་གྱི་དུས་ཡུན་དེའི་
རིང་ཁྱོ་གའི་ནང་མིས་མོའི་ཚབ་ལ་འཕྲལ་སེལ་གྱི་ནང་ལས་བྱེད་མཁན་གྱི་ལས་མི་
ཞིག་ཉར་བ་རེད། ང་རང་ལའང་དེ་འདྲ་བྱུང་མྱོང་བ་ནི་ཁྱོ་གའི་ནང་ལ་མི་གྲངས་ཉུང་
དྲགས་པའི་རྐྱེན་གྱིས་རེད།
མནའ་མའི་མི་ཚེའི་དུས་ཚོད་མང་ཆེ་བ་ནི་དཀའ་ཁག་ཅན་ཞིག་ཡིན་དོན་ཡང་
གཡོག་པོའི་ལྟ་སྟངས་ལས་མེད་པ་དེས་རེད། ཨ་མ་ཁ་ཤས་ཀྱིས་མནའ་མར་
གཡོག་པོ་ལྟར་བྱས་ནས་ཟས་ཟ་ཁོམ་དང་གོན་པ་གྱོན་ཁོམ་ཡང་མེད། བུད་མེད་
མང་པོ་ཞིག་འ་ཆད་འུ་ཐུག་གིས་རང་སྲོག་གཅོད་མཁན་ཡང་ཡོད། གཞུང་གི་ལས་
བྱེད་པའི་སྐྱེས་སྨན་ཚོ་མ་གཏོགས་བུད་མེད་གཞན་རྣམས་ཀྱིས་ལས་མི་ཚོ་དང་
ལྷན་དུ་ཤུགས་ལས་བྱེད་དགོས་ཤིང་། གལ་སྲིད་ཁྱོ་ག་དེ་གཉེན་སྒྲིག་ལ་འདོད་པ་
མ་ཁེངས་ན་བཟའ་ཚང་ཁ་བྲལ་བའི་དབང་ཆའང་ཡོད། གཞན་ཡང་། མནའ་མ་
དེར་ལྟ་སྟངས་ངན་པ་ཇི་ལྟར་བཟུང་ནའང་ཁོ་མོས་ཚིག་གཅིག་གི་ཡ་ལན་སློག་ས་
མེད་ལ་ཁྱིམ་དེ་བཞག་ནས་དེ་བས་འགྲོ་ས་མེད། དེ་ནི་ལས་དབང་ཞིག་ཏུ་བརྩི། ཅི་
སྟེ་མནའ་མ་དེར་ཐུབ་ཚོད་དང་སྡུག་པོ་མང་པོ་བཏང་བ་སོགས་བྱས་ན་དེའི་ནང་
མིས་ཁྲིམས་གཏུག་བྱས་ཆོག་པ་ཡིན་རུང༌། སྐབས་དེའི་ཁྲིམས་ལུགས་དེ་ནི་ཁྱོ་
གའི་ཕྱོགས་ལ་འཁྱོག་འགྲོ་བ་ཞིག་ཡིན། དེ་ལྟར་ནའང༌། གཉེན་སྒྲིག་བྱས་ནས་ལོ་
ཁ་ཤས་སོང་རྗེས་མནའ་མར་དབང་ཆ་ཏོག་ཙམ་རག་སྟེ་གནས་སྟངས་དེའང་གཞི་
ནས་ཡག་ཏུ་འགྲོ་བཞིན་ཡོད།
གལ་སྲིད་སྐྱེས་སྨན་ལ་ཕྲུ་གུ་སྐྱེ་རྒྱུ་མེད་པ་ཤེས་ཚེ་ཁྱོ་ག་དེས་གཉེན་སྒྲིག་
གཉིས་པ་ཞིག་བྱས་ཆོག་པ་ཡིན་རུང༌། དེ་ནི་ཐོག་མའི་ཆང་ས་ནང་བཞིན་གྲ་རྒྱས་
པོ་དེ་འདྲ་མིན་པར་རྟེན་འབྲེལ་སྟབས་བདེ་ཞིག་བྱེད་སྲོལ་ཡོད། ཡང་སྐྱེས་སྨན་
གཉིས་པ་དེར་ཕྲུ་གུ་མ་བྱུང་ཚེ་ལོ་འགའི་རྗེས་ལ་སྐྱེས་སྨན་གཞན་ཞིག་ལེན་ཆོག་
པ་སོགས་གང་ལྟར་ཕྲུ་གུ་ཞིག་མ་བྱུང་བར་སྐྱེས་སྨན་གཞན་ལ་མུ་མཐུད་ནས་
གཉེན་སྒྲིག་བྱས་ཆོག་པ་ཡིན་ལ། ཁྱོ་ག་དེར་སྐྱེས་སྨན་ག་ཚོད་མང་པོ་ཡོད་རུང་དེ་
རྣམས་ནི་ཁྱིམ་ཚང་གཅིག་ནང་མཉམ་སྡོད་བྱེད་ཅིང༌། སྐྱེས་སྨན་དང་པོ་དེར་ཕྲུ་གུ་
སྐྱེ་རྒྱུ་མེད་རུང་ནང་གི་དབང་ཆ་ཆེ་ཤོས་ཡིན་ལ། གཞན་ཚོས་ཀྱང་ཁོང་ལ་གུས་
བཀུར་ཞུ་བ་རེད། དེ་བཞིན་ཕྲུ་གུ་མེད་པ་གང་ཞིག་ལ་ཁྱོ་གས་ཆང་ས་གཉིས་པཔ་
རྒྱག་འདོད་མེད་པ་ཚོས་གསོས་ཕྲུག་ལེན་སྲོལ་ཡོད།
ཁྱོ་ག་གྲོངས་དུས་སྐྱེས་སྨན་ལོ་ན་ཆུང་ཆུང་ཡིན་ན། ལོ་གསུམ་མྱ་ངན་གྱི་
དུས་ཚོད་མ་ཡོལ་བར་དུ་ཡང་སྐྱར་གཉེན་སྒྲིག་བྱས་མི་ཆོག འོན་ཀྱང་། ལུགས་
སྲོལ་ངན་པ་ཞིག་ཡོད་པ་ནི། ཁྱོ་ག་གྲོངས་པའི་སྐྱེས་སྨན་ཚོ་ནི་རང་ཉིད་ལ་འདོད་
མོས་ཡོད་མེད་ལ་མ་ལྟོས་པར་བཙན་གྱིས་གཉེན་སྒྲིག་བྱེད་དུ་བཅུག་ནས་ཁེར་
རྐྱང་དུ་མི་འཇོག་པ་དེ་རེད། དེ་ཡང་ཁོང་ཚོའི་སྤུན་མཆེད་ཚོས་གསང་བའི་སྒོ་ནས་
ཁོ་རང་ཚོར་འདོད་མོས་ཡོད་པའི་མི་དང་གྲོས་བྱས་ནས་ཁོང་མོ་དང་གཉེན་སྒྲིག་
བྱེད་མཁན་བྱུང་ན་དངུལ་ལེན་པ་རེད། དེ་ལྟར་ཁོང་མོའི་འདོད་མོས་ཡོད་མེད་ལ་
མི་ལྟོས་པར་དངུལ་བུན་དང་བརྗེ་ཚོང་བྱེད་པ་རེད། ངས་དྲན་གསལ་ལ་ལས་
བསོད་དམན་པའི་སྐྱེས་སྨན་ཞིག་ལ་བཙན་སྐུལ་གྱིས་གཉེན་སྒྲིག་ཐེངས་གཉིས་པ
དེ་བྱེད་དུ་བཅུག་སོང༌། དེར་བརྟེན་ཡུགས་མོ་མང་པོ་ཞིག་གཡང་གཟར་ལ་
མཆོངས་པ་དང་ལྕེབས་པ་སོགས་ཡོང་དོན་གྱི་རྩ་བ་དེ་ལུགས་སྲོལ་ངན་པ་དེར
ཐུག་ཡོད་པའི་རྐྱེན་གྱིས་རེད།
ཨ་མདོ་ཁུལ་ལ་བཟའ་འཐོར་བྱེད་སྲོལ་ནི། གཉིས་མོས་བཟའ་འཐོར་ཡི་གེའི་
འགྲོ་ལུགས་བཟོ་དགོས་པ་དང་། དེར་མིང་རྟགས་འགོད་མཁན་གཙོ་བོ་དེ་ནི་ཁྱོ་ག་
ཡིན། དེ་ཡང་ཁོང་གིས་སྐྱེས་སྨན་དང་ཁ་འཐོར་བྱེད་འདོད་ཡོད་སྐོར་དང་ཁོང་མོ་
སུ་དང་གཉེན་སྒྲིག་བྱེད་པ་རང་མོས་དང་རང་དབང་གིས་མི་ཚེ་སྐྱེལ་ཆོག་ཅེས་
བརྗོད་དགོས་ཤིང་། ཅི་སྟེ་དེ་ལྟར་གྱི་གཉིས་མོས་ཡི་གེ་མེད་ཚེ་བཟའ་འཐོར་བྱེད་
ཐབས་མེད་པ་ཞིག་ཡིན། མདོར་ན། བོད་ཀྱི་ས་ཆ་གཞན་ལ་ལོག་གཡེམ་བྱེད་སྲོལ་
ཡོད་པ་མ་གཏོགས་ངེད་ཚོའི་ས་ཁུལ་ལ་དེ་ལྟར་མེད་ཅིང་། གཞན་ཡང་། དེ་ལྟ་
བུའི་གནས་ཚུལ་བྱུང་ཚེ་བུད་མེད་དེ་རང་གི་ནང་མིས་གསོད་སྲོལ་ཡོད་པ་བཅས་
ནི་ཐབས་སྐྱོ་བའི་གནས་ཚུལ་གྱི་གྲས་ཤིག་རེད།

བུད་མེད་ཀྱི་ལས་འགན།

ལྟག་མཚེར་ནི་ཆུ་རུ་ཁ་ནས་རྒྱང་གྲགས་ཉི་ཤུ་རྩ་ལྔ་ཙམ་གྱི་སར་ཡོད། ང་
རང་གཉེན་སྒྲིག་བྱས་ཟིན་རྗེས་གནས་དེར་ཕྱིན་ནས་བསྡད། ས་གནས་དེར་བུ་
ལས་བུ་མོ་མང་བ་སྐྱེ་ཡི་ཡོད་པ་ཡོངས་གྲགས་རེད། ལྟག་མཚེར་སྐུ་ཕྲེང་གོང་
མས་བུ་མང་བ་བཙའ་བར་དམིགས་པའི་མཆོད་རྟེན་ཞིག་བཞེངས་པ་དེ་རྗེས་ནས་
བུ་མོ་ལས་བུ་མང་བ་སྐྱེས་པར་གྲགས། མཆོད་རྟེན་དེ་མ་བཞེངས་སྔོན་ལ། བུད་
མེད་ཚོ་གཉེན་སྒྲིག་བྱས་ནས་ས་གནས་གཞན་ལ་བསྐྱོད་མ་དགོས་པར། ནང་གི་
ཐོན་སྐྱེད་གོང་སྤེལ་ཆེད་སྐྱེས་པ་ཚོ་ནང་ལ་ཚུར་འཁྲིད་ཡོང་སྐལ་བྱུང་ཡོད་པ་རེད།
གཞན་ཡང་ལྟག་མཚེར་ནི་བྲག་རི་གཟར་པོ་དང༌། ཤིང་ནགས་རིགས་མང་
པོ་ཡོད་ས་ཞིག་ལ་ཆགས་ཡོད་སྟབས། གནས་དེར་ས་ཞིང་འདེབས་ལས་དང་ཞིང་
ཆུ་འདྲེན་ལས་ཀྱི་དཀའ་ཚེགས་ཆེ། ཞིང་ཆུ་ནི་ཆར་ཆུ་ཁོ་ནར་བརྟེན་དགོས། ངའི་
ཁྱིམ་གཞིས་གསར་པ་དེ་ནི་ཐོག་ཁང་གཅིག་ཅན་གྱི་ཁང་པ་ཞིག་ཡིན། ང་ཚོ་ནི་སྒོ་
ར་ནང་མའི་ནང་སྡོད་པ་དང༌། དེའི་ནང་ལ་ང་ཚོའི་དར་ཤིང་ཡོད་པས་དེར་ཕྱུགས་
རིགས་འགྲོ་བསྐྱོད་བྱེད་དུ་འཇུག་གི་མེད། སྒོ་ར་ཕྱི་མ་ཞིག་ཡོད་པའི་ནང་ལས་མི་
ཚོའི་སྡོད་གནས་དང་རྟ་ར་ཡོད།
ངའི་ཕ་མ་གཉིས་ཀྱི་ཁྱིམ་གཞིས་ནས་ངའི་ཁྱིམ་གཞིས་གསར་པའི་དབར་ནི་
རྟ་ལ་ཞོན་ནས་སོང་ན་ཆུ་ཚོད་དགུ་ཙམ་བསྐྱོད་དགོས། ངས་ཁོང་རྣམས་ལོ་རེར་
ཐེངས་རེར་མཇལ་ཐུབ་པ་ནི་ངའི་པ་ལགས་ང་ལེན་དུ་ཕེབས་སྐབས་རེད། བུད་
མེད་མང་ཆེ་བ་ཟླ་བ་བཞི་པའི་ནང་ས་ཞིང་འདེབས་ལས་ཚར་རྗེས་ལས་ཀ་སོགས་
ཉུང་དུས་དང་སྟབས་བསྟུན་གྱིས་རང་གི་ཕ་མ་གཉིས་ལ་མཇལ་དུ་བསྐྱོད་ཅིང༌། དེ་
ལྟར་ང་རང་ཕྱིར་ནང་དུ་འགྲོ་སྐབས་ཨ་མ་ལགས་ཀྱིས་ངའི་ལོ་གཅིག་གི་གྱོན་གོས་
རྣམས་བཟོས་ཟིན་ནས་ཡོད། དེ་ཡང་ལྟག་མཚེར་ལ་མཚོན་ན། དེང་དུས་ཅན་དང་
གོས་གསར་ཚོན་ཁྲ་ཧར་པོ་དེ་འདྲ་གྱོན་པར་དོ་སྣང་བྱེད་པ་དང་དེ་ནི་བུད་མེད་ན་
གཞོན་ཚོའི་གོམས་གཤིས་ལྟ་བུ་ཆགས་ཡོད། ང་ཚོའི་ཁྱིམ་ཚང་གཉིས་དབར་གྱི་
འབྲེལ་ལམ་རྒྱུན་གནས་ཡོང་ཆེད་ངའི་ཨ་མ་ལགས་ཀྱིས་ངའི་ཁྱོ་ག་དང་ཁོང་གི་ཕ་
མ་གཉིས་ལའང་ལག་རྟགས་སུ་གྱོན་གོས་འཚེམ་གནང་གི་ཡོད།
ཕྱི་ནས་བལྟས་ན་གཉེན་སྒྲིག་རྗེས་ལ་ནང་ལས་ཚང་མ་ངའི་ཁྱོ་གའི་གཅེན་
མོས་གནང་བཞིན་པར་མཐོང་བ་ལྟ་བུ་ཞིག་ཡོད་ནའང༌། དོན་དངོས་ཐོག་ཁོང་མོས་
མག་པ་ནང་ལ་ཚུར་བསུས་ཡོད་རུང་ཁོང་མོ་ཁྱིམ་མི་དང་ལྷན་དུ་འདུག་མ་འདོད་
སྟབས། ང་རང་གཉེན་སྒྲིག་བྱས་ནས་ཟླ་ངོ་གཅིག་སོང་མཚམས་ཁྱོ་གའི་ནང་དུ་
སྤོས་ཤིང༌། ནང་ལས་ཚང་མ་ངའི་ཕྲག་ཏུ་ལྷུང༌།
ངའི་སྒྱུག་མོ་ནི་གཞན་ནས་མནའ་མར་ཕེབས་པ་དེ་འདྲ་མིན་པར་ཁྱིམ་ལ་
མག་པ་ཚུར་བསུས་ཡོད་པ་ཞིག་ཡིན། དེ་ལྟར་ནའང་། ཁོ་མོར་མངལ་མ་སྦྲུམ་པར་
ལོ་མང་པོ་ཕྱིན་སྟབས། འུ་ཐུག་སྟེ་བུ་ཞིག་སྐྱེས་པའི་ཆེད་དུ་མཆོད་འབུལ་དང་
གནས་སྐོར་ལ་ཕེབས་པ་དང༌། དེ་བཞིན་ལྷ་མོར་བྱིན་རླབས་ཞུས་ནས་ཅི་སྟེ་ཁོ་
མོའི་འདོད་དོན་གྲུབ་པ་བྱུང་ན་དེ་ལྟར་ལྷ་མོ་དེར་ན་བཟའ་ཆ་ཚང་འབུལ་བའི་ཁས་
ལེན་བྱས། ཐེངས་ཤིག ཁོང་མོ་དངོས་པོ་གང་རུང་ཞིག་ལག་པར་མ་རག་བར
བསྐྱོད་དགོས་པའི་བྲག་ཕུག་ནག་ཁུང་ཞིག་ཡོད་པ་དེར་མཇལ་སྐོར་ལ་ཕེབས་
འདུག དེ་ཡང་ཤོད་སྲོལ་ལྟར་ན། གལ་སྲིད་དེ་ནས་ལག་པར་སྦྲུལ་ཞིག་བྱུང་བ་
ཡིན་ན། དེ་ལ་དུས་ནམ་ཡང་མངལ་འཁོར་མི་སྲིད་པར་ངོས་འཛིན་པ་རེད། འོན་
ཀྱང༌། སྐབས་དེར་སྐྱུག་མོའི་ལག་པར་བྱིས་པའི་ལྷམ་ཞིག་རག་འདུག ཟླ་དགུའི
རྗེས་ཕྲུ་གུ་བུ་ཞིག་མངལ་དུ་སྦྲུམ་འདུག ཕྲུ་གུ་བཙས་པའི་རྗེས་ལ་སྔར་རྙེད་པའི་
ལྷམ་དེར་ལྷམ་ཚབ་ཡ་གཅིག་བཟོས་པ་དང༌། དེ་བཞིན་གཙག་དྲུབ་ལས་གྲུབ་པའི་
ན་བཟའ་ཆ་ཚང་ཞིག་བཟོས་ནས་དགོན་པར་སོང་སྟེ་ལྷ་མོར་ཕུལ། ཕྲུ་གུ་ཐོག་མ་
བུ་དེ་བཙའ་སྐབས་དགུང་ལོ་བཞི་བཅུ་ཞེ་དགུ་ལ་ཕེབས་ཡོད་པ་རེད།
ངའི་སྒྱུག་མོ་ནི་ནང་ལས་སྣ་གཅིག་མི་བྱེད་པའི་ཐོག གང་ལའང་བཀོད་པ་
གཏོང་ཕོད་པ་དང་། སུ་ལའང་ཞེད་སྣང་མི་བྱེད་པའི་རང་ཤེད་ཅན་ཞིག་ཡིན། ཁོང་
མོ་ནི་རང་ཉིད་ཀྱི་ཚོར་ཤུགས་དང་འདོད་མོས་ཐོག་ཤར་བསྐྱོད་བྱེད་མཁན་ཞིག་
དང༌། ཟས་རིགས་གང་ཞིམ་ཟ་རྒྱུ་དང༌། གྱོན་གོས་གང་ཡག་གྱོན་རྒྱུར་དགའ་བ་
བཅས་དུས་ནམ་ཡང་སྐྱིད་ལྷོད་ངང་སྡོད་པར་དགའ་མཁན་ཞིག་ཡིན། ནང་ལ་རྩྭ་
རྐང་གཅིག་ཟགས་ཡོད་པ་མཐོང་ནའང་དེ་ཡར་སྒྲུག་ནས་ཕྱིར་གཡུགས་པ་སོགས་
དམིགས་བསལ་གཙང་སྦྲ་ལ་དོ་སྣང་ཆེན་པོ་ཡོད་མཁན་ཞིག་དང༌། སྤྲོ་ཐུང་ལ་དྲག་
པོའི་ངང་ཚུལ་ཅན་ཞིག་ཀྱང་ཡིན། དེར་བརྟེན། ང་རང་མནའ་མ་ཞིག་ཡིན་པའི་ཆ་
ནས་དེ་ཚང་མར་གདོང་ལེན་བྱེད་དགོས་སྟབས། སྐབས་རེར་ཁོང་མོས་གཤེ་གཤེ་
གཏོང་སྟངས་དེས་ང་རང་ཐེངས་མང་པོར་འུ་ཐུག་ཏུ་བཅུག་མྱོང་། གལ་སྲིད། ཁོང་
ཚ་ཁྲིའི་སྒང་ལ་བཞུགས་ནས་ཞལ་ལག་མཆོད་བཞིན་ཡོད་ན། ང་རང་ཁང་མིག་
གཅིག་པའི་ནང་འདུག་མི་ཆོག་པར་ཐབ་ཚང་ནང་ཡར་ལངས་ནས་བསྡད་དེ་ཟ་མ་
བཟའ་དགོས།
ཡིན་ནའང་། སྒྱུག་མོ་ནི་གང་ཞིག་ལའང་འདྲ་མཉམ་གྱིས་ཆ་བགོས་གནང་
མཁན་གྱི་བུད་མེད་སེམས་བཟང་ཅན་ཞིག་དང་གཏོང་ཕོད་ཅན་ཞིག་ཀྱང་ཡིན།
དཔེར་ན། མོ་རང་གིས་འཚེམ་བུ་ཡག་པོ་རྒྱག་ཤེས་ཀྱི་མེད་པ་ཡིན་ནའང་། ང་རང་
ཞིང་ཁའི་ནང་ལས་ཀ་བྱས་ནས་གོས་ཀྱི་ཕུ་ཐུང་རལ་རྡོལ་བྱུང་བ་རྣམས་ཁོང་མོས་
དོ་སྣང་ཆེན་པོས་འཚེམ་གནང་གི་ཡོད་པ་དེས་ང་ལ་སེམས་འགུལ་ཆེན་པོ་ཞིག་
ཐེབས། འོན་ཀྱང༌། ཁོང་གིས་འཚེམ་བུ་བསྐྱོན་པ་དེས་གྱོན་གོས་དེ་སྔོན་ལས་ཇེ་
སྡུག་ལ་བཏང་ཡོད་པས་ངས་དེ་རྣམས་བསྐྱར་འཚེམ་བྱེད་དགོས་ཀྱི་ཡོད།
ངའི་སྒྱུག་པོ་ནི་སེམས་པ་བཟང་པོ་དང་ལས་ཀར་འབད་བརྩོན་གནང་མཁན་
ཞིག་ཡིན་སྟབས། ཉིན་རེར་ཞིང་ཁའི་ནང་ལ་ལས་རོགས་སུ་ཐེངས་གཉིས་རེར་
ཕེབས་ཤིང་། ངས་གྲོ་བརྔས་ནས་ཆུན་པོ་རྒྱག་སྐབས་དེ་རྣམས་དམ་པོ་ཞིག་སྡོམ་
མི་ཐུབ་པས་ཁོང་ནས་རོགས་པ་གནང་གི་ཡོད། ཁོང་གིས་ཚིག་སྡུག་ཤོས་ཤིག་
བེད་སྤྱོད་བྱེད་པ་ནི། འཇོན་ཐང་མེད་པའི་མི་དེ་ཚོ། ཞེས་ཤབ་ཤུབ་ཏུ་སྨྲ་བ་དེ་ཙམ་
ལས་དེ་མིན་མི་ཞིག་ལ་གཤེ་གཤེ་མི་གཏོང་མཁན་ཞིག་ཡིན། ག་དུས་ཡིན་རུང་རྫ་
སྣོད་སོགས་ཆག་ཚེ་ངས་སྒྱུག་མོར་དེ་སྐོར་ཤོད་མི་ཕོད་པས་ཆག་རོ་རྣམས་སྦས་
ནས། སྒྱུག་པོའི་རྩར་ཕྱིན་ཏེ་ངའི་སེམས་སྡུག་རྣམས་ངུ་བཞིན་ཤོད་ཀྱི་ཡོད། ངས་
ད་དུང་དྲན་སོས་པ་ཞིག་ལ། ཁོང་གིས། དཀར་ཡོལ་ཡག་པོ་བྱས་ནས་མ་འཇུས་
དོན་ཅི། སྒྱུག་མོས་དཀར་ཡོལ་དེ་རྩད་གཅོད་བྱེད་ཀྱི་འདུག་ན་མཐོང་མ་བྱུང༌།
ཞེས་ཤོད་དང༌། དེ་ངའི་ལག་པ་ནས་ཆག་སོང་ཞེས་བཤད་ཆོག ཅེས་ཀྱང་གསུང་
གི་ཡོད།
སྐབས་དེར་མཚོན་ན། ཁྱོ་ག་དང་སྐྱེས་སྨན་དབར་གྱི་འབྲེལ་ལམ་དེ་ནི་འདྲ་
མཉམ་ཞིག་མ་རེད། བུད་མེད་ཚོར་ནང་གི་དབང་ཆ་ག་ཚོད་ཅིག་ཡོད་རུང་ག་དུས་
ཡིན་ནའང་སྐྱེས་པ་ཚོའི་ཡོ་བྱད་ཅིག་རེད། དེ་ཡང་ངའི་ཁྱོ་ག་ནི་མི་དྲང་པོ་དང་ཁ་རི་
ཁ་ཐུག་ཅིག་ཡོད་རུང་། རླུང་ལངས་པོ་དང་བཙན་པོ་དབང་ཤེད་ཅན་ཞིག་ཡིན་
ཁར། ཤོ་སྦག་རྒྱན་རྩེད་དང་སྐྱིད་པོ་གཏོང་རྒྱུ། དེ་བཞིན་རྟ་རྒྱུགས་བྱེད་རྒྱུར་དགའ་
བ་ལས། ལས་ཀ་བྱེད་པར་མི་དགའ་བ་ཞིག་ཡིན་པ་ནི་ཁོང་གི་ཨ་མ་ལགས་དང་
གཅིག་མཚུངས་རེད། ཁོང་ནང་ལ་མང་པོ་བཞུགས་ཀྱི་མེད་སྟབས། ང་ཚོས་ཞིང་
ཁའི་ནང་ལ་འབྲུ་རིགས་ཅི་ཞིག་འདེབས་ཀྱི་ཡོད་མེད་ཀྱང་ཤེས་ཀྱི་མེད།
ངའི་ཁྱོ་གའི་གཅུང་པོ་ཞིག་སྐུ་འབུམ་དགོན་པའི་ཕྱག་མཛོད་ཡིན་པ་དང་ཁོང་
ནི་མི་ཡག་པོ་ཞིག་ཡིན། ང་ལའང་ཡག་པོ་གནང་གི་ཡོད། ཁོང་གིས་ང་ལ་ཁྱོ་
གས་ཉེས་རྡུང་བཏང་ཚེ་བུ་མོ་འཁྲིད་ནས་ཁོང་གི་འགྲམ་དུ་སྐུ་འབུམ་ལ་ཤོག་ཅེས་
གསུང་གི་ཡོད། དོན་དངོས་ཐོག་ཁོང་གིས་ངའི་ཁྱོ་གས་སྐྱིད་ཉལ་རྒྱག་པ་ལས་ང་
ལ་ལས་རོགས་བྱེད་ཀྱི་མེད་པ་དེར་བཀའ་བཀྱོན་བཏང་གནང་གི་རེད། གཞན་
ཡང༌། ཁོང་གི་གཅེན་མོ་གཉིས་ནས་ཀྱང་ང་ལ་ཡག་པོ་གནང་གི་ཡོད། ཁོང་ཚོ་ནང་
ལ་ཕེབས་སྐབས་དུས་ཚོད་ཐུང་ངུ་ཞིག་ལས་མེད་རུང་ངའི་ལས་ཀར་རོགས་པ་
གནང་གི་ཡོད། ང་ཚོའི་ཁྱིམ་གྱི་དབང་འཛིན་པ་ནི་ངའི་སྒྱུག་མོ་ལགས་ཡིན་རུང༌།
ཁོང་གཤེགས་རྗེས་ལས་མི་ཚོར་ལྟ་རྟོག་བྱེད་རྒྱུ། ཞིང་ཁའི་ནང་གི་ལས་ཀ་བྱེད་རྒྱུ།
ནང་གི་འགྲོ་སོང་ལ་སྟངས་འཛིན་བྱེད་པ་དང༌། གཞན་ཡང༌། ཞིང་ལས་ཐོན་སྐྱེད་
སོགས་ཉོ་ཚོང་བྱེད་རྒྱུ་བཅས་ཀྱི་ལས་འགན་དེ་ཚོ་ངའི་ཕྲག་ཏུ་བབས།
སྔ་དྲོ་ཆུ་ཚོད་དང་པོར་ལངས་ནས་ལས་མི་ཚོའི་འཐུང་ཆུ་ལེན་དུ་འགྲོ་དགོས་
ཤིང་། དེ་ཡང་སྐབས་རེར་ང་རང་ཆུ་ལེན་པར་ཐེངས་བཅུ་ཙམ་ལ་འགྲོ་དགོས།
སྤྱིའི་ཆ་ནས་ཉིན་གཅིག་ལ་ཐེངས་ལྔ་ནས་དྲུག་བར་ཕྱིན་ན་འདང་གི་ཡོད། དེ་ཡང་
ཞོགས་པ་སྔ་མོར་ཆུ་ལེན་དུ་སོང་ན་འཚང་ཁ་ཉུང་བ་ཡོད་རུང་ད་དུང་གྲལ་སྒྲིག་
དགོས། དེ་བཞིན་ཁྲོན་པ་ནས་ཆུ་ལེན་དུས་ཞབས་ནས་འདམ་རྙོག་མི་ལངས་པའི་
ཆེད་གཟབ་ནན་གྱིས་ག་ལེར་བཅུ་དགོས། དེ་མིན་འདམ་རྙོག་ལངས་པ་ཡིན་ན།
བུད་མེད་གཞན་ཚོ་ཁོང་ཁྲོ་ལངས་ནས་འཁྲུག་འཛིང་ཤོར་བར་འགྱུར། དགུན་དུས་
ལག་པ་འཁྱག་ནས་སྐྲང་སྦོས་ཆགས་ཀྱི་ཡོད། དེ་དུས་ལག་པར་ལུག་གི་ཚིལ་ལུ་
བྱུག་གི་ཡོད།
སྔ་དྲོ་ཆུ་ཚོད་བདུན་པ་ཙམ་ལ་སྒྱུག་པོ་དང་སྒྱུག་མོ་གཉིས་ཡར་བཞེངས།
ངས་ཁོང་རྣམ་པར་ཞོགས་ཇ་བཟོ་དགོས། དེ་ཡང་གང་མགྱོགས་དུས་ཐོག་ལ་མ་
བཟོས་ན་སྒྱུག་མོས་བཀའ་བཀྱོན་གནང༌། དེ་བཞིན་ནང་ལ་གད་ཕྱིས་རྒྱག་པ་དང༌།
ཐབ་ལ་མེ་ཁ་གསོ་བ། གཞན་ཡང་། ལས་མི་ཚོ་ལ་ཚྭ་ཇ་བཟོ་བ་སོགས་བྱེད་
དགོས། ཁོང་ཚོས་ཚྭ་ཇར་དགའ་པོ་བྱེད། དེ་ནི་གྲོད་ཁོག་ལ་ཕན་པར་ཤོད་སྲོལ་
ཡོད་པའི་ཡིད་ཆེས་ཤིག་གིས་རེད། ང་ཚོས་ཆུ་ཚོད་བརྒྱད་དང་ཕྱེད་ཀ་ཙམ་ལ་
ཞོགས་ཇ་གྲུབ་ཀྱི་ཡོད། དེ་རྗེས་ལས་མི་ཚོ་ཞིང་ལས་ལ་ཐོན་དགོས། ངས་ནི་
སེམས་ཅན་ཚོར་གཟན་རྩྭ་སྟེར་བ་དང་འོ་མ་བཞོ་བ། ད་དུང་ཉིན་དྲུག་བདུན་རེའི་
མཚམས་སུ་སྦྱག་མ་འཁྱེར་ནས་ཚ་ཐབ་གཙང་མ་བཟོས་རྗེས་སླར་ཡང་དེའི་ནང་
རྩྭ་དང་ལྕི་བས་ཁེངས་པ་བྱེད་དགོས།
དེ་བཞིན་ངས་ལས་མི་ཚོའི་ཉིན་གུང་གི་ཟ་མ་རྒྱབ་ལ་འཁུར་ནས་ཞིང་ཁའི་
ནང་སྐྱེལ་བར་འགྲོ་དགོས། ཉིན་གུང་གི་ཟ་མ་ཟོས་གྲུབ་མཚམས་ང་རང་ཡང་ལས་
ཀར་མཉམ་ཞུགས་བྱེད་ཀྱི་ཡོད། ང་ཚོ་གཞས་ལ་དགའ་པོ་ཡོད་སྟབས་གཞས་
གཏོང་ཤེས་མཁན་ཚོར་གཞས་གཏོང་བར་སྐུལ་ནས་གཞས་གཏོང་བཞིན་ལས་ཀ་
བྱེད་པ་རེད། ཉིན་ལྟར་ཕྱི་དྲོའི་ཆུ་ཚོད་ལྔ་པའམ་དྲུག་པའི་གཡས་གཡོན་ལ་ལས་
མི་ཚོས་གཞས་གཏོང་བཞིན་ཕྱིར་ནང་དུ་ལོག་གི་རེད།
ང་རང་ནི་སྒྱུག་མོའི་བཀའ་བཀྱོན་རག་ཡོང་བསམ་སྟེ་ལས་ཀ་ཚར་མཚམས་
བྲེལ་བ་ཆེན་པོས་ནང་ལ་ལོག་ཡོང་གི་ཡོད། དེ་ཡང་མགྱོགས་པོར་ནང་ལ་ལོག་
ནས་ནང་མི་ཚོ་དང་ལས་མི་ཚོའི་དགོང་ཟས་བཟོ་དགོས་པས་ཡིན། དེ་ལྟར་ནའང༌།
ངའི་སྒྱོག་མོས་ཐབ་ལ་མེ་ཁ་གསོ་རོགས་ཤིག་ཀྱང་གནང་གི་མེད་ཁར། ད་དུང་ཟ་
མ་དུས་ཐོག་ལ་གྲ་སྒྲིག་མ་ཐུབ་ན་ང་ལ་ཉེས་རྡུང་གཏོང་བ་རེད། ཁོང་འདས་གྲོངས་
ཕྱིན་རྗེས་ངས་ཕྲུ་གུར་བལྟ་དགོས་པ་དང་ཁྱིམ་ལས་ཚང་མའི་འགན་འཁུར་དགོས་
བྱུང་བས་ཞིང་ཁའི་ལས་ཀར་དེ་ཙམ་བསྐྱོད་ཐུབ་ཀྱི་མེད།
དེ་ལྟར་གཉེན་སྒྲིག་རྗེས་ཀྱི་ལོ་ཤས་རིང༌། ཉིན་རེར་གཉིད་ཆུ་ཚོད་གསུམ་
ནས་བཞི་ཙམ་ལས་ཉལ་ཁོམ་བྱུང་མེད། ལྷག་དོན་གྲོ་ཕྱེ་དང་རྩམ་པ་སོགས་འཐག་
པར་བསྐྱོད་སྐབས། ཉིན་བརྒྱད་ནས་བཅུ་ཙམ་འགོར་འགྲོ་བ་དེའི་རིང་ལ་གཉིད་
ཁུག་པའི་གོ་སྐབས་ཟེར་བ་རྩ་བ་ནས་མེད། ང་ཚོས་མཚན་དཀྱིལ་གྱི་ཆུ་ཚོད་དང་
པོ་ནས་ཞོགས་པ་ཉི་མ་མ་ཤར་བར་དུ་གཡུལ་ལས་བྱེད་དགོས། དེ་ནས་རྒྱུན་ལྡན་
གྱི་ཉིན་རེའི་ལས་ཀར་འགྲོ་དགོས་པས་ཧ་ཅང་ཐང་ཆད་ནས་མཚམས་རེར་ཚ་ཐབ་
ཀྱི་འབུད་ཤིང་སོགས་ལེན་དུ་འགྲོ་བའི་སྐབས་ལ་ལམ་ཟུར་ནས་ཙོག་སྟེ་གཉིད་ཐུང་
རེ་ཁུག་གི་ཡོད། མཚམས་རེར་ཐང་ཆད་དེ་བཟོད་གླགས་བྲལ་སྐབས་ས་ཆ་ཁུག་ 
ཀྱོག་ཞིག་ལ་སོང་ནས་ཏོག་ཙམ་ངུ་ཡི་ཡོད། ཡིན་ནའང༌། སྤོབས་པ་ཞིག་གིས་
རང་ཉིད་མི་མང་པོའི་མདུན་ལ་ནམ་ཡང་ངུ་ཡི་མེད་ལ། མཐའ་ན་དཀའ་སྡུག་ཆེ་
བའི་ལོ་ཟླ་དེ་དག་གི་ནང་། རང་ཉིད་ལ་དཀའ་སྡུག་ཅི་ཞིག་འཕྲད་སྐོར་ཁྱོ་ག་ལ་རྩ་
བ་ནས་འགྲེལ་བརྗོད་བྱས་མ་མྱོང་།

འདས་གྲོངས་དང་མྱ་ངན།

ང་རང་གཉེན་སྒྲིག་བྱས་པའི་རྗེས་ཙམ་ལ་ངའི་སྒྱུག་པོ་གྲོངས་སོང་། དེ་དུས་
ཁོང་དགུང་ལོ་དྲུག་ཅུ་རེ་གསུམ་ལ་ཕེབས་ཡོད། སྐབས་དེར། ང་ཚོས་ན་ཚ་གང་
ཞིག་གི་རྐྱེན་པས་འདས་གྲོངས་ཕྱིན་སྐོར་ཤེས་ཀྱི་མེད་རུང༌། ངས་བསམས་ན། དེ་
ནི་སྐྲན་ནད་ཅིག་གི་རྐྱེན་གྱིས་ཡིན་པ་འདྲ། དེ་ཡང་བཞེས་ལག་མཆོད་མི་ཐུབ་པ་
དང༌། ཐ་ན་སྦྲང་རྩི་ཞིག་ཀྱང་མཆོད་མ་ཐུབ་པར་ཟླ་ངོ་གཅིག་ཙམ་རིང་ལ་མལ་
སར་ལུས། ཤ་སྐམ་པགས་སྐམ་ཆགས་ནས་གཟུགས་གཞི་ཧ་ཅང་སྐྱོ་པོ་ཆགས་
པར་བརྟེན། ང་ཚོས་སྐུ་ཚེ་ཟིན་གྱི་མེད་པ་ཤེས་ནས་གཤིན་ལས་བྱེད་མཁན་གྱི་
སྟོབས་ལྡན་ཡང་གླས། ཁོང་གྲོངས་པའི་དགོང་མོ་དེར། ཁོང་གིས་ང་ལ་སྒྱུག་མོའི་
བཀའ་བཀྱོན་འོག་དཀའ་སྡུག་གང་མང་ཞིག་མྱོང་དགོས་བྱུང་ཡང་། དཀའ་སྡུག་
དེས་མི་ཚེའི་ནང་བདེ་སྐྱིད་ཅིག་ཐོབ་རྒྱུ་ཡིན་པ་གསུང་བྱུང༌། དེ་དུས་ང་རང་ནི་དུ་
བཞིན་བསྡད་པར་ཁོང་གིས་གང་ཐུབ་ཐུབ་ཀྱིས་སེམས་གསོ་དང༌། ཁོང་རང་ལ་རྩ་
བ་ནས་སེམས་ཁྲལ་བྱེད་མི་དགོས་ཞེས་གསུང་བྱུང༌། དེ་རྗེས་ངས་ཁོང་ལ་ཇ་དང
སྦྲང་རྩི་ཞིག་མཆོད་རོགས་ཞུས་ཏེ་ཁོང་གི་དབུ་ཡར་བཀྱག་ནས་ཧུབ་གང་ཕུལ་
བའི་མཚམས་དེར་ཁོང་རང་གྲོངས་སོང༌།
ནང་མི་ཚང་མ་ཁོང་གི་ཉལ་ཁང་དུ་འདུས་ནས་ཉལ་ཁྲིའི་ཟུར་དེར་ངུས་ནས་
བསྡད། སེམས་ངལ་ཆེན་པོས་མང་པོ་ངུས་ན་ཡག་པོར་མི་བརྩི་བས་ཚང་མས་
རང་རང་ལ་ཚོད་འཛིན་བྱེད་བཞིན་སྨོན་ལམ་བཏོན། གཡས་གཡོན་གྱི་ཁྱིམ་
མཚེས་ཚང་མའང་ནང་མིར་སེམས་གསོ་དང་མཆོད་མེའི་ཞལ་འདེབས་འབུལ་དུ་
ཕེབས་ཤིང་། དེ་བཞིན་སྐྱིད་སྡུག་གཅིག་པའི་གྲོང་པ་ཚོས་མི་ཞིག་གྲོངས་པའི་རྗེས་
ལ་བག་ལེབ་བཅུ་གཉིས་འབུལ་སྲོལ་ཡོད་པའི་ཁ་གྲངས་དེ་ནི་འཆི་བ་མཚོན་བྱེད་
ཅིག་ཡིན་ལ། མྱ་ངན་གྱི་དུས་ཡུན་བདུན་ཕྲག་གསུམ་ལ་བྱེད་པ་དེའི་རིང་ལ། ཁྱིམ་
དེའི་བུད་མེད་ཚོས་ལས་ཀ་བྱེད་སྲོལ་མེད། དུས་ཡུན་དེའི་རིང་གི་ཁྱིམ་ལས་ཚང་
མ་ལས་ཀ་བྱེད་མཁན་གཞན་གླས་ནས་བྱེད་པ་རེད།
བདུན་ཕྲག་གསུམ་གྱི་མྱ་ངན་དུས་ཡུན་དེའི་རིང༌། ཁྱིམ་མི་ཚང་མ་ཁྱིམ་དུ་
འཛོམས་ནས་སྨོན་ལམ་བསགས་ཏེ་སྡོད་པ་དང༌། དགེ་འདུན་པ་གདན་འདྲེན་ཞུས་
ནས་ཉིན་གསུམ་རིང་སྨོན་ལམ་གསུང༌། དེ་ཡང་སྨོན་ལམ་གསོག་འདོན་བྱེད་པ་ནི་
གཤིན་པོའི་རྣམ་ཤེས་དེ་འཁོར་བའི་གནས་ནས་བདེ་འགྲོར་ཡར་འདྲེན་ཐུབ་པར་
ཡིད་ཆེས་བྱེད་པས་རེད། ཕུང་པོ་དེ་ཁྱིམ་ནས་ཉིན་ག་ཚོད་ལ་ཉར་དགོས་མིན་ནི་
རྩིས་པས་རྩིས་བསྐོར་ནས་ཐག་གཅོད་བྱེད། སྤྱིར་བཏང་ཉིན་གསུམ་རེར་ཉར་སྲོལ་
ཡོད། ངའི་སྒྱུག་པོའི་ཕུང་པོ་ནི་ཉིན་གཉིས་ལ་ཁྱིམ་དུ་ཉར་བ་དང༌། དེ་ཡང་ཕུང་པོ་
ཁྱིམ་དུ་ཉར་རྒྱུན་དེའི་རིང་ཉིན་མཚན་མེད་པར་ཕུང་པོ་དེ་སྲུང་དགོས་ཤིང་། དུས་
ཡུན་དེར་ཕྱག་གང་མང་འཚལ་བ་དང་མ་ཎི་གསོག་སྒྲུབ་བྱེད། དེའི་དོན་ནི་མི་ཞིག་
ཤི་རྗེས་ལྷ་ལྟར་བརྩིས་ནས་དེ་ལྟར་བརྩི་བཀུར་ཞུ་བས་རེད།
ཡང་ཕུང་པོ་དེ་མེ་ལ་ཞུགས་འབུལ་བྱེད་པ་དང་། སར་སྦ་བ། ཆུར་བསྐྱུར་བ།
ཡང་ན། བྱ་རྒོད་ལ་སྦྱིན་པ་བཅས་ལས་གང་ཞིག་བྱེད་དགོས་མིན་དེ་ཡང་རྩིས་
པས་རྩིས་བསྐོར་ནས་གཏན་འཁེལ་བྱེད་ཅིང༌། ཕུང་པོ་བྱ་གཏོར་བྱེད་པ་ནི་གཙང་
ཤོས་དང་ཡག་ཤོས་ལ་བརྩི་བ་ཡིན་རུང༌། ཙོང་ཁའི་ཡུལ་དུ་ཕལ་མོ་ཆེ་བས་ས་ལ་
དུར་སྦས་བྱེད་སྲོལ་ཤུགས་ཆེ། དེ་ཡང་ཕུང་པོའི་རྐང་པ་གཉིས་དཀྱིལ་ཀྲུང་གིས་
པད་མའི་ཚུལ་དུ་འཇོག ལག་གཉིས་སྨོན་ལམ་འདེབས་པའི་རྣམ་པར་འཇོག་པ་
བཅས་བྱེད། ཕུང་པོར་ཚད་འཇལ་གྱིས་པུར་སྒམ་བཟོས་ཏེ། ཕུང་པོའི་ཞལ་རས་
མཇལ་དར་གྱིས་བཏུམས་པ་དང༌། ཕུང་པོ་དེ་རས་དཀར་པོས་དཀྲིས་ནས་འཇོག
ངའི་སྒྱུག་པོ་ནི་དར་གོས་དཀར་པོའི་བོད་ཆས་ཤིག་གི་ནང་དྲིལ་ཞིང༌། ཕུང་པོའི་
ལྷན་དུ་དྲི་ཞིམ་མེ་ཏོག་དང་ཤུག་པའི་ཡལ་ག་བཅས་སྒམ་ནང་མཉམ་དུ་བླུགས་པ་
མ་གཏོགས་དངོས་པོ་གཞན་ཅི་ཡང་བཞག་མེད།
ཁྱིམ་གཞིས་ཚང་མར་རང་རང་གི་དུར་ས་རེ་ཡོད། དེར་བརྟེན། ངའི་སྒྱུག་པོ་
ཡང་ང་ཚོའི་དུར་ས་དེར་འཁྱེར་ནས་སྦས་ཤིང༌། སྐབས་དེར་ཁྱིམ་མཚེས་ཚང་མ་
ཕུང་པོ་ཕེབས་སྐྱེལ་ཞུ་རུ་སླེབས། དེ་ཡང་ཕུང་པོ་དང་པུར་སྒམ་ལ་མི་སུ་དང་སུས་
ལག་པ་འཆང་ཆོག་མིན་སོགས་རྩིས་མཁན་གྱི་ལམ་སྟོན་ལྟར་བྱེད། སྤུན་མཆེད་
སྐྱེས་པ་ཚང་མས་པུར་སྒམ་དེ་དཔུང་འདེགས་ཀྱིས་འཁྱེར། པུར་སྒམ་དེ་བཞིན་སྦ་
སར་མ་འབྱོར་བར་ལམ་བར་ནས་སར་འཇོག་པ་དང་ངལ་གསོ་བྱེད་པ་དེ་འདྲ་
བྱས་མི་ཆོག ངལ་གསོ་བ་དང་ཐང་ལ་བཞག་ན་གཤིན་པོའི་རྣམ་ཤེས་འཁྱར་ནས་
ཡང་བསྐྱར་སྐྱེ་བ་ཡག་པོ་ཞིག་ལེན་པར་བར་ཆད་ཆགས་འགྲོ་བའི་ཡིད་ཆེས་བྱེད་
སྟངས་ཤིག་གིས་དེ་ལྟར་བྱེད་པ་རེད།
སྤུན་མཆེད་བུད་མེད་ཚང་མ་ནང་དུ་སྡོད་པ་ལས་ཕུང་པོ་དུར་འཇུག་བྱེད་
སར་འགྲོ་སྲོལ་མེད། ངའི་སྒྱུག་མོ་ནི་སེམས་ཤིན་ཏུ་ནས་སྐྱོ་སྟེ་མང་པོ་ངུས་སོང་
བར། ཕྲུ་གུ་ཚང་མ་སེམས་གསོར་སླེབས། དེ་ལྟར་བདུན་ཕྲག་གསུམ་རིང་ང་ཚོ་
མི་གཞན་གྱི་སར་འགྲོ་བསྐྱོད་མི་ཆོག་ལ། རྟ་ལ་ཡང་ཞོན་མི་ཆོག དེ་བཞིན་གཤིན་
པོའི་ཅ་དངོས་ཉེར་སྤྱད་རིགས་གཞན་ལ་སྦྱིན་པར་གཏོང་དགོས་པ་ལས་ནང་དུ་
ཉར་སྲོལ་མེད།
གཞན་ཡང༌། བུད་མེད་ཚོས་སྐྲ་ལ་སྐྲ་རྒྱན་བཅིངས་མི་ཆོག་ལ། མི་ཤི་ནས
བདུན་གཅིག་མ་ཕྱིན་བར་དུ་སྐྲ་བཀྲུ་བའང་མི་ཆོག་པའི་ཁར། སྐྲ་ལ་བལ་སྐུད་
དཀར་པོ་ཞིག་བཅིངས་པ་དང༌། གྱོན་པ་རྙིང་རལ་གྱོན་པ་ལས་རྒྱན་ཆ་སོགས་
འདོགས་སྲོལ་མེད། སྒྱུག་པོ་གྲོངས་སྐབས་དཔུང་པ་གཡས་པའི་སྤ་རས་ཀྱི་གོས་
ཆེན་ལེན་དགོས་པ་དང་སྒྱུག་མོ་གྲོངས་ན་དཔུང་པ་གཡོན་ངོས་ཀྱི་སྤ་རས་དེ་ལེན་
དགོས་ཤིང༌། ཕ་མ་གྲོངས་ན་རྒྱབ་ནས་མར་དཔྱངས་པའི་དཀྱིལ་གྱི་ཆ་ཤས་དེ་
ལེན་དགོས། མྱ་ངན་གྱི་དུས་ཡུན་མ་རྫོགས་བར་དུ་དེ་ལྟར་སྡོད་དགོས་ཤིང༌། ཁྱོ་
ག་གྲོངས་པ་ཡིན་ན། ལོ་གསུམ་གྱི་མྱ་ངན་དུས་ཡུན་མ་རྫོགས་བར་སྤ་རས་ཀྱི་
གཡས་གཡོན་ཟུར་གཉིས་ན་གོས་ཆེན་ལེབ་མོ་གཉིས་ཡོད་པ་དེ་ལེན་དགོས།
དེ་བཞིན་སྐྱེས་པ་ཚོས་ཀྱང་གྱོན་གོས་གསར་པ་གྱོན་མི་ཆོག གལ་སྲིད་ཕ་མ་
གྲོངས་པ་ཡིན་ན། སྲོལ་རྒྱུན་གྱི་ཞྭ་མོ་དེ་ཚོ་གྱོན་མི་ཆོག སྐྱེས་སྨན་དེ་ཚོ་དང་འདྲ་
བར་སྐྲའི་སླས་མ་བལ་སྐུད་དཀར་པོས་བཅིངས་པར་བྱེད། དེ་ལྟར་མྱ་ངན་གྱི་དུས་
ཡུན་བདུན་ཕྲག་གསུམ་དེ་རྫོགས་མཚམས་སྐྱེས་པ་དང་བུད་མེད་ཚང་མས་
ཡི་བལ་སྐུད་དེ་བླངས་ནས་མེར་སྲེག་གཏོང་བ་རེད། དེ་རྗེས་ཚོན་ཁྲ་ཅན་གྱི་སྐྲ་
ཆིངས་དེ་ཚོ་སྔར་བཞིན་འདོགས།
ངའི་སྒྱུག་པོ་གྲོངས་ནས་ལོ་གཉིས་ཀྱི་རྗེས་ལ་སྒྱུག་མོ་ཡང་གྲོངས། སྐབས་
དེར། ང་རང་ནི་ལོ་ཉི་ཤུ་དང་ཁོང་མོ་དགུང་ལོ་ལྔ་བཅུ་ང་བརྒྱད་ལ་སོན་ཙམ་རེད།
ངས་བསམས་ན། ཁོང་མོ་ནི་སྙིང་གི་ན་ཚ་ཞིག་གི་རྐྱེན་གྱིས་གྲོངས་པ་ཡིན་ཤས་
ཆེ། དེ་ཡང་ཁོང་མོའི་གཅུང་པོ་ལྟག་མཚེར་རིན་པོ་ཆེ་ཞིང་ལ་གཤེགས་མ་ཐག་
ཡིན་པས་རེད། གཞན་ཕྲུ་གུ་ཚོ་གྲོངས་སྐབས་མྱ་ངན་ཆོ་ག་བྱེད་པ་ནི་སྟབས་བདེ་
ཞིག་ཡིན། དེ་ནི་དགེ་འདུན་པ་སྨོན་ལམ་གསུང་འདོན་དུ་གདན་འདྲེན་པ་དང་རྩིས་
པས་རྩིས་བརྒྱབ་ནས་དུར་འཇུག་བྱེད་པ་ཙམ་རེད། ངའི་བུ་གསུམ་གྲོངས་པ་ལས་
གཅིག་ས་སྦས་བཏང་བ་དང་། གཞན་གཉིས་པོ་རི་མགོ་མཐོན་པོར་འཁྱེར་ནས་བྱ་
རྒོད་དང་རི་དྭགས་ལ་སྦྱིན་པ་བཏང༌། ངས་གཤིན་ལས་བྱེད་མཁན་སྟོབས་ལྡན་ལ་
ཁོང་ཚོ་ནི་འཇིག་རྟེན་འདིར་ཡོང་དུས་གཅེར་བུ་ཡིན་པས་གྱོན་གོས་རྣམས་ཕྱིར་
འཁྱེར་ཡོང་རོགས། ངས་དེ་རྣམས་རང་འཇགས་ཉར་ཚགས་བྱེད་འདོད་ཡོད་ཅེས་
བཤད་པ་ཡིན།
ང་ཚོས་མི་ཞིག་གྲོངས་པའི་རྗེས་མང་པོ་ངུས་ན་འདས་པོ་དེའི་འགྲོ་ལམ་ལ་
གནོད་པར་ཡིད་ཆེས་བྱེད། དེ་ཡང་ཤོད་སྲོལ་ཞིག་ལ། ཕ་མའི་མིག་ཆུ་ནི་འདས་
པོའི་ངོ་གདོང་ལ་སེར་བ་འབབ་པ་དང་འདྲ་བ་རེད་ཟེར། དེར་བརྟེན། ངས་ཕྲུ་གུ་ཚོ་
གྲོངས་སྐབས་སྡུག་རུས་ཀྱིས་མིག་ཆུ་མ་ཐོན་པ་བྱས་པ་ཡིན། རྒྱུ་མཚན་དེ་འདྲ་
ཞིག་གི་རྐྱེན་གྱིས་ང་རང་ལ་སྡུག་བསྔལ་གང་འདྲ་ཞིག་བྱུང་རུང་ཁྱོ་གར་མ་ངུ་ཞེས་
ཁ་བརྡ་བསླབ་བྱ་བྱེད་ཐུབ་ཀྱི་ཡོད།

ཕྲུ་གུ་བཙའ་བ།

ང་རང་ལོ་བཅུ་དགུར་སོན་སྐབས་ཕྲུ་གུ་ཐོག་མ་བུ་མོ་[སྐུའི་གཅེན་མོ་ཚེ་རིང་
སྒྲོལ་མ་]ཞིག་སྐྱེས། དེ་ཡང་ང་རང་ཞིང་པའི་བུ་མོ་ཞིག་ཡིན་པ་དང་ལས་ཀ་མང་པོ་
བྱེད་དགོས་པ་དེས་ཕྲུ་གུ་ཚང་མ་ལས་སླ་པོར་སྐྱེས་ཐུབ་པ་བྱུང་། ཕྲུ་གུ་ཚང་མ་
མངལ་དུ་སྦྲུམ་པའི་གནས་སྐབས་སུའང༌། ལས་ཀ་ནི་རྒྱུན་ལྡན་ལྟར་བྱེད་དགོས་པ་
མ་ཟད། ཕྲུ་གུ་བཙས་པའི་ཉིན་དེར་ཡང་ལས་ཀ་བྱེད་དགོས། ངས་རོ་བཅུད་ལྡན་
པའི་བཟའ་བཏུང་བསྟེན་པ་ཡིན་སྟབས་ན་ཟུག་མ་བྱུང་བ་མ་ཟད་མཁྲིས་ནད་ཀྱང་
ན་མ་བྱུང་།
སྐབས་དེའི་བུད་མེད་ཚོར་མཚོན་ན། སྐྱེ་གཡོག་རྒྱུག་མཁན་ནི་སོ་སོ་རང
ཉིད་ལས་གཞན་མེད། དེ་དུས་ཕྲུ་གུ་བཙའ་བར་སྨན་ཁང་ལ་འགྲོ་བ་དང་གཞན་
གྱིས་སྐྱེ་གཡོག་རྒྱུག་པ་སོགས་བྱེད་མཁན་མེད། ངའི་ཕྲུ་གུ་ཐོག་མ་དེ་སྐྱེས་དུས་ 
ལས་མི་ཞིག་རོགས་པར་འབྱོར་སོང་། དེ་ཡང་ཕྲུ་གུ་སྐྱེས་ཚར་ནས་དེའི་ངུ་སྒྲ་གོ་
ནས་འབྱོར་ཞིང་ལྟེ་ཐག་བཅད་དེ་བསྡམས། ངས་ཕྲུ་གུ་ཚང་མ་ཁྱིམ་དུ་མ་སྐྱེས་
པར་རྟ་རའི་ནང་སྐྱེས་པ་དང༌། ཕྲུ་གུ་ཚང་མའི་སྐྱེ་གཡོག་ང་རང་ཉིད་ལས་གཞན་
སུ་ཡང་རོགས་པ་མེད་པར་སྐྱེས་པ་ཡིན།
གཞན་ནི་དུས་སྐབས་དེར། ཕྲུ་གུ་འཁོར་བ་དེ་གསང་བ་དམ་པོ་བྱེད། བུད་
མེད་ཚོས་རང་ཉིད་ལ་ཕྲུ་གུ་བཙའ་རྒྱུ་ཡོད་སྐོར་རང་དགར་མི་སུ་ལའང་ཤོད་སྲོལ་
མེད། མི་ཚོས་ཕྲུ་གུའི་ངུ་སྐད་གོ་དུས་གཞི་ནས་ཕྲུ་གུ་བཙས་པ་ཧ་གོ་ཡི་ཡོད་པ་
རེད། སྐབས་དེར། ཕྲུ་གུ་སྐྱེས་པར་དམིགས་བསལ་གྱི་བྱེད་སྒོ་གང་ཡང་མེད་རུང་
གྲོང་པ་ཚོས་བཀྲ་ཤིས་བདེ་ལེགས་ཞུ་བ་དང༌། ཕྲུ་གུར་ལྭ་བ་དང་བག་ལེབ་སོགས་
ལེགས་སྐྱེས་སུ་སྤྲོད་པ་རེད། ཁོང་རྣམ་པས་ང་ལའང་འབྲས་མངར་མོའི་ནང་ཤིང་
ཏོག་སྐམ་པོ་བསྲེས་ཡོད་པ་དེ་འདྲ་གནང་བྱུང༌། ང་རང་གི་ཕྲུ་གུ་རེ་རེ་སྐྱེས་རིམ་
བཞིན་གྱི་ཟླ་ངོ་གཅིག་གི་རྗེས་དེར་ཁྱིམ་མི་ཚོས་ཕྲུ་གུ་བཙས་སྟོན་ལྟ་བུར་དགོང་
ཟས་གྲ་རྒྱས་པོ་ཞིག་ལ་རོལ། དུས་རྒྱུན་ང་ཚོའི་ཁྱིམ་ལ་རིམ་གྲོ་སྒྲུབ་པར་ཕེབས་
མཁན་བླ་མ་ཞིག”་ཡོད་པ་ཁོང་གིས་ངའི་བུ་མོར་ཚེ་རིང་སྒྲོལ་མ་ཞེས་པའི་མིང་དེ་
བཏགས་གནང་མཛད།
ང་ལ་ཕྲུ་གུ་དང་པོ་དེ་སྐྱེས་པའི་རྗེས་ལ། སྒྱུག་མོས་བདུན་ཕྲག་གཅིག་རིང་ལ་
ངལ་གསོའི་གོ་སྐབས་གནང་བ་དང༌། ངའི་ཕྲུ་གུ་གཞན་ཚོ་སྐྱེས་དུས་ནི་མོ་རང་ཚེ་
ལས་འདས་ཟིན་ནས་ཁྱིམ་ལས་བྱེད་མཁན་མེད་སྟབས། ངས་ཉིན་གཅིག་གཉིས་
ཙམ་ལ་ངལ་གསོ་བརྒྱབ་རྗེས་ཕྲུ་གུ་སྒལ་པར་འཁུར་ནས་ཁྱིམ་ལས་བྱས་པ་ཡིན།
ང་ལ་ཕྲུ་གུ་བུ་མོ་ཞིག་སྐྱེས་པ་དེར་སྒྱུག་མོ་ཁོང་ཁྲོ་ལངས་པ་དང༌། ངའི་ཁྱོ་ག་
ང་ཁོང་ཁྲོ་བསྟན་འདུག ཕྲུ་གུ་ནི་ལག་པས་བཟོ་རྒྱུ་མེད་པར་ལས་དབང་གིས་
ཐག་བཅད་པ་ལྟར་རེད་ཅེས་སྒྱུག་མོར་སེམས་གསོ་བྱས་རུང་། ད་དུང་ཡང་
སེམས་ཕམ་བྱེད་ཀྱི་འདུག སྒྱུག་མོས་རང་ལ་ཚ་བོ་ཞིག་བྱུང་བ་ཡིན་ན། གཅིག་
བྱས་ན་དེ་ནི་རང་གི་སྤུན་མཆེད་སྐུ་གཤེགས་ལྟག་མཚེར་རིན་པོ་ཆེའི་སྤྲུལ་སྐུ་ཡིན་
སྲིད་པའི་རེ་བ་ཞིག་གིས་རེད་འདུག

སྤྲུལ་སྐུ་འཁྲུངས་པ།

སྐུ་འབུམ་དགོན་པའི་མཁན་པོ་ཡིན་པ་ལྟག་མཚེར་རིན་པོ་ཆེ་སྐུ་གཤེགས་
རྗེས། སྐུ་འབུམ་དགོན་པའི་སྐུ་ཚབ་ཅིག་ཁོང་གི་ཡང་སྲིད་རྩད་གཅོད་ཆེད་༸གོང་
ས་རྒྱལ་དབང་སྐུ་ཕྲེང་བཅུ་གསུམ་པའི་སྐུ་མདུན་དུ་བཅར། ཁོང་རྣམས་ལྷ་སར་
འབྱོར་མཚམས་༸གོང་ས་མཆོག་ལ་ཐུགས་བརྟག་གནང་རོགས་ཞུས་པར། ད་ལྟ་
ཡང་སྲིད་འཁྲུངས་མེད་སྐོར་དང་། སང་ལོར་བསྐྱར་དུ་ལྷ་སར་ཕེབས་དགོས་སྐོར་
གྱི་བཀའ་སློབ་ལམ་སྟོན་གནང་།
ལོ་རྗེས་མ་དེར། ཡང་སྲིད་རྩད་གཅོད་གནང་མཁན་རྣམས་བསྐྱར་དུ་ལྷ་སར་
ཕེབས་སྐབས། ངའི་ཁྱོ་གའི་གཅུང་པོ་སྐུ་འབུམ་དགོན་པའི་ཕྱག་མཛོད་ཡིན་པ་
ངག་དབང་བྱང་ཆུབ་ལགས་ཀྱང་མཉམ་དུ་ཕེབས། སྐབས་དེར་ྋགོང་ས་མཆོག་
གིས་ཡང་སྲིད་དེ་སྐུ་འབུམ་ནང་ཚུད་ཀྱི་གཡས་གཡོན། ཤར་གྱི་ཕྱོགས། ཁྱི་དང་རྟ་
ནག་པོ་ཡོད་པའི་ཁྱིམ་ཚང་ཞིག་ཏུ་སྐུ་འཁྲུངས་ཡོད་སྐོར་གྱི་ལམ་སྟོན་ཕེབས་པ་
རེད། དེ་དུས་ང་ཚོའི་གྲོང་པ་ཞིག་ལ་བུ་ཞིག་བཙས་ཡོད་པ་དེ་ཡང་སྲིད་ཅིག་ཡིན་
པར་ཤོད་ཀྱི་ཡོད་རུང་། ྋགོང་ས་མཆོག་གིས་ལྟག་མཚེར་རིན་པོ་ཆེའི་ཡང་
རྩད་གཅོད་གནང་མཁན་ཚོར་དེའི་སྐོར་གསལ་བསྒྲགས་སམ་ཐག་གཅོད་གང་ཡང་
མ་གནང་བར། ལོ་རྗེས་མར་ལྷ་སར་ཡང་བསྐྱར་ཡོང་དགོས་སྐོར་གྱི་བཀའ་ཕེབས་
པ་རེད།
བཀའ་གནང་སྟངས་དེ་ངག་དབང་བྱང་ཆུབ་ལགས་ཀྱིས་གསན་རྗེས། ཁོང་
ཚོ་ད་ལྟའི་བར་ལྷ་སར་ཐེངས་གཉིས་ལ་འགྲུལ་བཞུད་བྱས་པ་དང༌། ད་དུང་ཡང་
བསྐྱར་ཐེངས་གཅིག་ཕེབས་དགོས་གསུང་པ་དེར་ཐུགས་ཤིན་ཏུ་ནས་སྐྱོ་སྟེ།
༸གོང་ས་མཆོག་ལ་ལམ་ཐག་ཧ་ཅང་རིང་བས་འགྲུལ་བཞུད་ཀྱི་དཀའ་ཚེགས་ཆེ་
སྐོར་སྙན་གསན་ཕུལ་འདུག་ཀྱང༌། ༸གོང་ས་མཆོག་གིས་ཁོང་རྣམ་པར་ད་ལྟ་
ཡང་སྲིད་ངོས་འཛིན་ཞུ་བའི་དུས་ལ་བབས་མེད་སྐོར་གྱི་བཀའ་སློབ་དང་། དེ་
བཞིན་དོན་དེར་ཐུགས་སྐྱོ་དགོས་དོན་མེད་པ་མ་ཟད། ལམ་ཐག་རིང་པོ་དེ་འདྲར་
འགྲུལ་བཞུད་ཀྱང་གནང་མི་དགོས་པར་ལྷ་ས་ནས་སྐུ་ཚབ་བཏང་འཐུས་ཆོག་པ་
དང༌། དེ་བཞིན་ཁོང་ཚོར་བླ་མའི་སྤྲུལ་སྐུ་ཚད་ལྡན་ཞིག་ཕེབས་ངེས་ཀྱི་བཀའ་ཡང་
སྩལ། ༸གོང་ས་མཆོག་གིས་ཡང་སྲིད་སྐུ་འཁྲུངས་ཟིན་ཀྱང་ཐུགས་ཐག་བཅད་མ་
གནང་བ་དེར་ངག་དབང་བྱང་ཆུབ་ལགས་ཡ་མཚན་སྐྱེས་འདུག་ལ། ཁོང་རྣམས་
ལྷ་ས་ནས་ཕྱིར་མ་ལོག་སྔོན་མཆོད་ཐིགས་དང་བཅས་ཏེ་མཆོད་མཇལ་ལ་ཕེབས་
པའི་སྐབས་དེར། བྱུག་མཁན་སུ་གང་མེད་པར་ངག་དབང་བྱང་ཆུབ་ལགས་ཀྱི་
གོས་ཆེན་སྟོད་འགག་གི་མདུན་དེར་མར་སྣུམ་འགོས་པ་དེ་ཡང་ཡ་མཚན་པོ་བྱུང་
འདུག་ཀྱང༌། ཁོང་གིས་རོགས་པ་ཚོར་དེ་ནི་ཧ་ཅང་གི་བཀྲ་ཤིས་པའི་རྟགས
མཚན་ཞིག་ཡིན་པས་བཀྲུ་མི་དགོས་གསུང་འདུག
ཁོང་རང་ལྟག་མཚེར་གྱི་ཉེ་འགྲམ་ལ་སླེབས་གྲབས་ཡོད་སྐབས། ལྟག་
མཚེར་ནས་དགེ་འདུན་པ་ཞིག་ཕེབས་བསུ་ལ་བཅར་བ་དེར་ཡང་སྲིད་དུ་ངེས་པའི་
བྱིས་པ་དེའི་སྐོར་ལ་བཀའ་འདྲི་གནང་བར། ཡང་སྲིད་དེ་སྐུ་ཚེ་མ་ཟིན་པའི་སྐོར་གྱི་
གནས་ཚུལ་གསན་པས། ད་གཟོད་གཞི་ནས་ཁོང་ནི་༸གོང་ས་མཆོག་གི་མཁྱེན་པ་
དང་ཡོན་ཏན་ལ་ཧ་ལས་པར་གྱུར། དེ་རྗེས་ཁོང་གིས་ང་ལ་ཕྲུ་གུ་སྐྱེས་ཡོད་མེད་
ང་རྩད་གཅོད་གནང་སྟེ། ང་ལ་བུ་ཞིག་སྐྱེས་ཡོད་པ་མཁྱེན་འཕྲལ་ཐུགས་ཤིན་ཏུ་
ནས་མཉེས་པོ་བྱུང་སྟེ། ཁོང་གིས་ངའི་བུ་དེ་ནི་ལྟག་མཚེར་རིན་པོ་ཆེ་སྐུ་གོང་མའི་
ང་སྲིད་ཡིན་པའི་ངེས་པ་རྙེད་འདུག བུ་ནོར་བུ་སྐྱེས་དུས་ཀྱི་ལོ་རྟགས་ནི་ཁྱི་ཡིན་
པ་དང་། སྐབས་དེར་ང་རང་ནི་ལོ་ཉི་ཤུ་རྩ་གཅིག་ཡིན། སྐུ་འབུམ་ནས་ཡིན་པའི་བླ་
མ་ཞིག་གིས་ཁོང་ལ་སྐྱེས་མིང་བཀྲ་ཤིས་ཚེ་རིང་བཏགས་ཀྱང་རྗེས་ལ་རབ་ཏུ་བྱུང་
ནས་ཐུབ་བསྟན་ནོར་བུ་ཞེས་བཏགས་པ་རེད།
དེ་ནས་ལོ་རྗེས་མ་དེར། སྐུ་འབུམ་ནས་སྐུ་ཚབ་ཁག་ལྷ་སར་ྋ༸གོང་ས་
མཆོག་གི་མདུན་དུ་ཡང་བསྐྱར་ཐེངས་གཅིག་ལ་བཅར་བ་དང༌། ྋགོང་ས་མཆོག་
གིས། ངའི་བུ་བཀྲ་ཤིས་ཚེ་རིང་[ཐུབ་བསྟན་འཇིགས་མེད་ནོར་བུ་]ལྟག་མཚེར་
རིན་པོ་ཆེ་སྐུ་གོང་མའི་ཡང་སྲིད་དུ་ཐུགས་ཐག་བཅད་གནང་སྐོར་གསལ་འཁོད་
བཀའ་ཡིག་བཀའ་ཐམ་ཅན་དང་བཅས་སྐུ་ཚབ་རྣམ་པར་གནང་ནས་མངགས། དེ་
ཡང་སྐབས་དེར། ཁྱི་ལོར་སྐྱེས་པའི་ཕྲུ་གུ་བཅུ་དྲུག་འོས་ཐོའི་ཁོངས་ཡོད་ལ། དེ་
རྣམས་ལས་ཁ་ཤས་ནི་ངེད་ཚོའི་སྤུན་མཆེད་དུ་གཏོགས། ཡང་འགའ་རེ་ནི་གྲོགས་
པོ་ཡིན་པ་བཅས་ཚང་མ་ངོ་ཤེས་པ་རྐྱང་ཡིན་སྟབས། ཡང་སྲིད་ཀྱི་འོས་ཐོའི་
ཁོངས་ཡོད་པའི་བྱིས་པ་དག་གི་ནང་མི་རྣམས་ང་ཚོའི་ནང་ལ་གདན་འདྲེན་ཞུས་ཏེ།
རྒྱུན་སྲོལ་གཞིར་བཞག་བཀའ་ཡིག་གི་ཞལ་ཁ་ཕྱེས་ནས་ནང་དོན་གསལ་
བསྒྲགས་བྱས།
དོན་དེར་ང་དང་ཁྱོ་ག་གཉིས་པོ་ཧ་ཅང་དགའ་སྤྲོ་ཆེན་པོ་བྱུང༌། དུས་མཚུངས་
ངེད་ཚོའི་བུ་རྒྱུད་ཞིག་ལྟག་མཚེར་རིན་པོ་ཆེའི་ཡང་སྲིད་དུ་བྱུང་ན་ཞེས་རེ་བ་ཆེན་
པོ་བྱས་ནས་འདས་སོང་བའི་སྒྱག་མོའི་ཞལ་རས་ཀྱང་ཡིད་ལ་ཝ་ལེར་འཆར་འོང་
བ་ཞིག་བྱུང༌། ད་ནི་ཁོང་མོའི་འདོད་དོན་ཡང་ཡོངས་སུ་མངོན་འགྱུར་བྱུང་སོང་སྙམ་
ནས་ཀྱང་དགའ་སྤྲོ་སྐྱེས། ངེད་གཉིས་ཕ་མ་ཡིན་རུང་བུ་ཁྲི་ཐོག་ལ་བཞག་ནས་
མཇལ་དར་འབུལ་དགོས། ང་ཚོས་བུ་དགོན་པར་གཏོང་རྒྱུའི་ཐག་གཅོད་བྱས་ཟིན་
ནའང་། ད་ཆ་ནི་རབ་བྱུང་བ་དཀྱུས་མ་ཞིག་གནང་རྒྱུའི་ཚབ་ལ་རིན་པོ་ཆེ་ཞིག་གི་
མཚན་གནས་འཛིན་མཁན་ཆགས་པ་ནི་ངེད་ཚོའི་ལས་སྐལ་ལེགས་པའི་དབང་
གིས་ཡིན་པར་བསམ་ནས་དགའ་བའི་མིག་ཆུ་ཐེངས་མང་ཤོར། དེ་ནི་ཁོང་དགུང་
ལོ་གཅིག་ལ་ཕེབས་ཙམ་གྱི་སྐབས་རེད། ངའི་པ་ལགས་གྲོངས་དུས་ང་རང་ལྟག་
མཚེར་ལ་ཡོད། སྐབས་དེར་བུ་བློ་བཟང་བསམ་གཏན་མངལ་དུ་འཁོར་ཡོད། དེ་
ཡང་རྗེས་ལ་ཤེས་རྟོགས་བྱུང་བ་ལྟར་ན། པ་ལགས་ཁོང་གླིང་ག་ཞིག་གཏོང་བར་
ཕེབས་སྐབས། ཁོང་ལ་མི་དགའ་བའི་མི་ཚོས་དུག་ཕུལ་ནས་བཀྲོངས་འདུག དེ་
དུས་ང་རང་ལ་མངལ་འཁོར་ནས་ཡོད་སྟབས་ལམ་ཁ་སོགས་ནས་ཕྲུ་གུ་བཙའ་
བའི་ཉེན་ཁ་ཆེ་བའི་དབང་གིས་པ་ལགས་ཀྱི་རྗེས་འཇུག་སྒྲུབ་པར་འགྲོ་ཐུབ་མེད།
པ་ལགས་གྲོངས་ནས་ཉིན་ལྔའི་མཚམས་དེར་བུ་བཙས་པ་རེད། 

ཏཱ་ལའི་བླ་མ།

ང་ལ་བློ་བཟང་བསམ་གཏན་སྐྱེས་ནས་ལོ་གསུམ་གྱི་རྗེས་ལ་ལྷ་མོ་དོན་གྲུབ་
སྐྱེས་པ་དང༌། ཁོང་ནི་ྋགོང་ས་སྐྱབས་མགོན་ཏཱ་ལའི་བླ་མ་སྐུ་ཕྲེང་བཅུ་བཞི་པར་
ངོས་འཛིན་ཞུས། ལྷ་མོ་དོན་གྲུབ་མ་སྐྱེས་སྔོན་གྱི་ཟླ་བ་གཉིས་ཙམ་གོང་ངའི་ཁྱོ་ག་
ན་ནས་ཉལ་སར་ལྷུང་ཡོད་སྟབས། ཅི་སྟེ་ཁོང་གིས་མལ་ལས་ཡར་ལངས་ཐབས་
ལ་བརྩོན་ཀྱང་མགོ་ཡོམ་འཁོར་ནས་དྲན་མེད་དུ་འགྱུར་འགྲོ་ཞིང༌། ཁོང་ལ་དེ་ལྟའི་
གནས་ཚུལ་བྱུང་ཐེངས་རེར། ཕ་མ་འདས་པོ་གཉིས་ཀྱི་ཞལ་རས་ཡིད་ལ་འཆར་
བཞིན་འདུག་ཅེས་གསུང་། གཞན་ཡང༌། ཁོང་མཚན་ལ་གཉིད་ཁུག་མ་ཐུབ་པ་
དེས་ང་རང་ཡང་མཚན་གང་གཉིད་མ་ཁུག་པར་འདུག་དགོས་བྱུང༌། དེ་བཞིན་ང་
རང་ཉིན་མོར་ལས་ཀ་བྱེད་དུ་འགྲོ་དགོས་པར་བརྟེན་ཧ་ཅང་དཀའ་ཚེགས་ཆེན་པོ་
ཞིག་བྱུང༌།ཐོག་མར་ཁོང་གིས་ང་ལ་བསམ་ངན་བྱེད་ཀྱི་འདུག་སྙམ་པ་བྱུང་ཡང༌།
རྗེས་ལ་དེ་ལྟར་མིན་པའི་ངེས་པ་རྙེད། དེ་ནི་ཕྲུ་གུ་མ་སྐྱེས་པའི་སྔ་རོལ་གྱི་ལོ་
གསུམ་རིང་ཡ་མཚན་ཅན་གྱི་གནས་ཚུལ་རིམ་བསྟུད་བྱུང་བ་དེས་ཡིན།
དེ་ཡང་ངེད་ཚོའི་རྟ་རྣམས་རིམ་པས་སྨྱོས་པ་ལྟ་བུ་ཆགས། རྟ་རྣམས་ཆུ་ལྡུད་
པར་འཁྲིད་དུས་ནང་རྒྱུགས་འགྲན་པ་ལྟར་ཕྱིན་ནས་འགྲེ་ལོག་རྒྱག་པ། དེ་བཞིན་
རྩྭ་ཟ་ཆུ་འཐུང་མི་བྱེད་པ། རྟའི་མཇིང་པ་མཁྲེགས་པོ་ཆགས་ནས་མཐར་གོམ་པ་
རྒྱག་མི་ཐུབ་པར་འགྱུར་བ་སོགས་བྱུང་སྟེ། རྟ་བཅུ་གསུམ་ཡོད་པ་ཚང་མ་རིམ་
བཞིན་ཤི་བ་རེད། དུས་སྐབས་དེར། རྟ་ནི་ཁྱིམ་ཚང་གི་རྒྱུ་ནོར་ཡིན་པས། རྟ་བཅུ་
གསུམ་ཤི་གོད་བྱུང་བ་དེ་ནི་མི་ཚང་གི་ངོ་ཚ་དང་གྱོང་གུད་ཆེན་པོ་ཞིག་ཀྱང་རེད།
དེ་རྗེས་ལོ་ངོ་གསུམ་ལ་ཆར་པ་ཐིགས་པ་གཅིག་བབས་མེད་པའི་ཁར། སེར་བ་
བབས་ནས་སྟོན་ཐོག་ཚང་མ་འཕྲོ་བརླག་བཏང་བ་བཅས་ལུང་པར་མུ་གེ་བྱུང༌། མི་
ཚང་མ་ལྟོགས་ཤི་མ་ཐེབས་ཙམ་ལ་ཐུག ས་གནས་དེར་ཁྱིམ་ཚང་བཞི་བཅུ་ཞེ་ལྔ་
ཡོད་པ་ལས་བཅུ་གསུམ་མ་གཏོགས་གཞན་རྣམས་གནས་སྤོས་ནས་གཞན་ལ་
གྱར། ང་ཚོ་ནི་སྐུ་འབུམ་དགོན་པའི་གཉེར་ཚང་ནས་འབྲས་དང་སྲན་མ་སོགས་
ཟས་རིགས་གནང་བའི་བཀའ་དྲིན་ཉག་གཅིག་གིས་འཚོ་ཐུབ་ཙམ་བྱུང༌།
ལྷ་མོ་དོན་གྲུབ་ནི་ཞོགས་པ་ནམ་གསལ་ནས་ཉི་འོད་མ་འཕྲོས་སྔོན་ལ་སྐྱེས།
སྐབས་དེར་ངའི་ཁྱོ་ག་ཕལ་ཆེར་ནད་གཞི་ཅི་ཡང་བྱུང་མེད་པ་ལྟར་ཉལ་ས་ནས་
ཡར་ལངས་ཐུབ་པ་བྱུང་བ་དེ་ནི་ཧང་སངས་དགོས་པ་ཞིག་རེད། ངས་ཁོང་ལ་བུ་
ཞིག་བཙས་སྐོར་ཞུས་པར། ཁོང་གིས་དེ་ནི་སྤྱིར་བཏང་གི་བུ་ཞིག་མིན་པས་རབ་
བྱུང་བ་བྱེད་དུ་འཇུག་རྒྱུ་ཡིན་ཞེས་གསུང༌། དེ་སྐབས་ནི། སྐུ་འབུམ་དགོན་པའི་བླ་
མ་ཆེ་ཤོས་རིན་པོ་ཆེ་སྐུ་གཤེགས་པའི་རྗེས་ཡིན་སྟབས། ང་ཚོས་གསར་དུ
སྐྱེས་པའི་བྱིས་པ་འདི་ཁོང་གི་སྤྲུལ་སྐུ་ཡིན་པའི་རེ་བ་བྱས་པ་རེད། གང་ལྟར། ལྷ་
མོ་དོན་གྲུབ་སྐྱེས་རྗེས་དབུལ་ཞིང་ཕོངས་པའི་ལོ་ཟླ་དེ་ཚོ་མཇུག་སྒྲིལ་ནས་སེམས་
ཅན་འཆི་གོད་ཀྱི་མཚམས་ཆད། ཆར་ཆུ་དུས་སུ་བབས། དེ་བཞིན་ཁྱད་མཚར་གྱི་
གནས་ཚུལ་དང་རྐྱེན་ངན་བྱུས་ཉེས་རྣམས་ཀྱང་ཞི་བར་གྱུར།
ལྷ་མོ་དོན་གྲུབ་ནི་ཆུང་དུས་ནས་ཕྲུ་གུ་གཞན་དང་མི་འདྲ་བར། ནང་དུ་གཅིག་
པོར་སྡོད་རྒྱུར་མཉེས་པོ་གནང་མཁན་ཞིག་ཡིན། ཁོང་གིས་རྟག་པར་ཁོང་རང་གི་
ཅ་དངོས་རྣམས་བསྡུ་གསོག་རྒྱག་གི་འདུག་པར། ངས་དེའི་རྒྱུ་མཚན་བཀའ་འདྲི་
ཞུས། དེའི་ལན་དུ་ལྷ་སར་འགྲོ་མཁན་ཡིན་གསུང་པ་མ་ཟད། ང་ཚོ་ཚང་མ་ཁོང་
དང་མཉམ་དུ་འཁྲིད་ཆོག་ཅེས་གསུང་མྱོང་། ང་ཚོ་གྲོགས་པོ་དང་སྤུན་མཆེད་ཚོའི་
ནང་ལ་འགྲོ་སྐབས། ཁོང་གིས་ང་མ་གཏོགས་མི་གཞན་གྱི་ཇ་ཕོར་ནས་གསོལ་ཇ་
ནམ་ཡང་བཞེས་ཀྱི་མེད། དེ་བཞིན་ང་མ་གཏོགས་གཞན་སུ་ལའང་ཁོང་གི་གཟིམ་
ཆས་ལ་ལག་པ་འཆང་དུ་མི་འཇུག་པ་དང་། དེ་རྣམས་ང་ཁོ་ནའི་འཁྲིས་ལ་བཞག་
གནང་གི་རེད། གལ་ཏེ། ཕྲུ་གུ་ཞིག་དང་རྩོད་གླེང་བྱུང་ཚེ། ཁོང་ནས་དབྱུག་པ་ཞིག་
ཕྱག་ཏུ་བཞེས་ནས་ཕར་ལ་རྡུང་ཐབས་མཛད་པ་དང༌། གཞན་ཡང༌། སྐུ་མགྲོན་སུ་
ཞིག་གིས་ཐ་མ་འཐེན་ཚེ་དེ་མ་ཉིད་སྐུ་རླུང་བཞེངས་འགྲོ་བ་ཞིག་རེད། ང་ཚོའི་
གྲོགས་པོ་ཚོས་ཁོང་དགུང་ལོ་ཆུང་ཆུང་དེ་འདྲ་ཡིན་རུང་རྒྱུ་མཚན་འདི་ཡིན་མེད་
པར་ཁོང་མཇལ་བ་ན་ཞེད་སྣང་དང་འཚེར་སྣང་ཡོང་གི་འདུག་ཅེས་བརྗོད་ཀྱི་འདུག
མདོར་ན། གནས་ཚུལ་དེ་ཚང་མ་ཁོང་དགུང་ལོ་གཅིག་ལ་ཕེབས་ཙམ་དང་།
བཀའ་མོལ་ཡང་ཡག་པོ་གསུང་མི་ཐུབ་པའི་སྐབས་ཀྱི་གནས་ཚུལ་རེད།
ཉིན་ཞིག ཁོང་གིས་ང་ཚོར། ལྷ་ཡུལ་ནས་ཡོང་བ་ཡིན་ཞེས་གསུང་བྱུང་བས།
ང་རང་ལ་རྟགས་དང་མཚན་མ་ངོ་མཚར་ཅན་ཞིག་བྱུང་བ་དྲན་བྱུང༌། དེ་ཡང་ཁོང་
སྐྱེས་ལ་ཉེ་བའི་ཟླ་གཅིག་ཙམ་གྱི་སྔོན་ལ། ང་ལ་རྨི་ལམ་ཞིག་རྨིས་པའི་ནང༌།
གངས་སེང་དཀར་པོ་གཉིས་དང༌། གཡུ་འབྲུག་སྔོན་མོ་གཅིག་བཅས་ནམ་མཁར་
འཕུར་ཞིང་། དེ་གཉིས་ཀྱིས་ང་ལ་འཛུམ་སྟོན་པ་དང༌། བོད་ཀྱི་གུས་ལུགས་ལྟར་
ས་ཀྱི་ཐལ་མོ་དཔྲལ་བར་སྦྱར་ནས་འཚམས་འདྲི་གནང་བ་ཞིག་བྱུང༌།
རྗེས་ལ་ངས་ཤེས་རྟོགས་བྱུང་བ་ལྟར་ན། འབྲུག་དེ་ནི་༸ གོང་ས་མཆོག་དང༌།
གངས་སེང་དེ་གཉིས་ནི་སྲུང་མ་དམར་ནག་གཉིས་ཀྱིས་ྋགོང་ས་མཆོག་གི་ཡང་
སྲིད་ཕེབས་པར་བརྡ་སྟོན་གནང་བ་རེད་འདུག ” རྨི་ལམ་དེ་རྨིས་རྗེས་ངས་ཕྲུ་གུ་
དེ་བླ་ཆེན་ཞིག་ཡིན་པ་ཤེས་པ་ལས་༸གོང་ས་ཏཱ་ལའི་བླ་མ་ཡིན་རྒྱུ་རེད་བསམ་པ་
སྐབས་དེར་རྨི་ལམ་དུའང་འཁོར་མ་མྱོང༌།
ཏཱ་ལའི་བླ་མའི་ཡང་སྲིད་༸གོང་ས་སྐུ་ཕྲེང་བཅུ་བཞི་པ་རྩད་འཚོལ་གནང་
མཁན་ཚོ་ལྟག་མཚེར་དུ་ཡོད་པའི་ངེད་ཚོའི་ཁྱིམ་དུ་འབྱོར། སྐབས་དེར། ལྷ་མོ་
དོན་གྲུབ་ནི་དགུང་ལོ་གཉིས་ལྷག་ཙམ་ལ་ཕེབས་ཡོད། དེ་དུས་རྩེ་དྲུང་བློ་བཟང་ཚེ་
དབང་ལགས་དང་། སེ་ར་དགོན་པའི་ཀེའུ་ཚང་རིན་པོ་ཆེ་༠སོགས་ཕེབས་
ཤིང་། ཁོང་རྣམས་ཐེངས་དང་པོར་ཕེབས་དུས་ནི། ཟླ་བཅུ་གཅིག་པའམ་བཅུ་
གཉིས་པའི་ནང་ཁ་བ་བབས་ཡོད་པའི་ཉིན་ཞིག་ལ་ཡིན་ཞིང༌། དེ་ཡང་སྐབས་དེར་
ཁ་བ་ཧ་ཅང་མཐུག་པོ་ཞིག་བབས་ནས་ངེད་ཚོས་ཁ་བ་ཕྱགས་བཞིན་པའི་སྐབས་
ལ་རེད། ང་ཚོས་ཁོང་རྣམས་ངོ་མི་ཤེས་རུང་ལྷ་ས་ནས་ཡིན་པ་ཤེས་བྱུང་། འོན་
ཀྱང༌། ཁོང་ཚོས་ཕེབས་དགོས་པའི་རྒྱུ་མཚན་གང་ཡང་འགྲེལ་བརྗོད་གནང་མ་
བྱུང༌།
ཁོང་ཚོས་ལོ་གསུམ་རིང་ཙོང་ཁའི་ཡུལ་ནས་ཏཱ་ལའི་བླ་མ་སྐུ་ཕྲེང་བཅུ་
གསུམ་པ་ཆེན་པོའི་ཡང་སྲིད་རྩད་འཚོལ་གནང་ནས་བཞུགས་པས་ཙོང་ཁའི་ཡུལ་
སྐད་ཧ་ཅང་ཡག་པོ་མཁྱེན། གཞན་ཡང་ཁོང་རྣམ་པར་ས་གཞི་གངས་དཀར་གྱིས་
གཡོགས་པའི་ཞོགས་པ་ཞིག་ལ་༸རྒྱལ་བ་རིན་པོ་ཆེའི་ཡང་སྲིད་ངེས་རྙེད་ཡོང་
བའི་ལུང་བསྟན་བྱུང་འདུག ཡང་སྲིད་འཚོལ་མཁན་སྐུ་ཚབ་རྣམ་པ་ངེད་ཚོའི་སྒོ་
འགྲམ་ལ་ཕེབས་ཏེ་ཤར་རྫོང་རི་ཁྲོད་ལ་འགྲོ་རྩིས་ཡིན་ཡང༌། ལམ་ནོར་ཐེབས་པས་
ཞག་མ་གཅིག་གི་གནས་ཚང་གཡར་རོགས་གསུང་བྱུང་བས། ངས་གསོལ་ཇ་དང་
བཞེས་བག དེ་བཞིན་ཤ་སྐམ་པོ་བཅས་དྲངས་ནས་སྣེ་ལེན་ཞུས། ཕྱི་ཉིན་སྔ་མོར་
ངས་སྣེ་ལེན་གསོལ་ཚིགས་གཟབ་རྒྱས་ཞུས། ཨུ་ཚུགས་དང་བཅས་ཏེ་སེམས་
ཅན་གྱི་གཟན་ཆག་སོགས་ཀྱི་རིན་འབབ་གནང་སྟེ་ཐུགས་རྗེ་ཆེ་ཞེས་གསུང་ནས་
ཕེབས། རྗེས་ལ་ང་ཚོས་ཁོང་རྣམས་ནི་༸རྒྱལ་བ་རིན་པོ་ཆེའི་ཡང་སྲིད་རྩད་གཅོད་
གནང་མཁན་གྱི་སྐུ་ཚབ་ཚོགས་པ་ཡིན་པ་ཤེས་ཀྱང་། ངེད་ཚོའི་ཁྱིམ་ལ་ཕེབས་
པའི་དགོས་པ་དམིགས་ཡུལ་གང་ཡིན་པ་ནི་བསམ་པའི་ཡུལ་ལའང་འཁོར་མ་
བྱུང༌།
བདུན་ཕྲག་གསུམ་གྱི་རྗེས་ལ་སྐུ་ཚབ་རྣམས་ཡང་སྐྱར་ངེད་ཚོའི་ཁྱིམ་དུ་
ཕེབས་སོང་། སྐབས་དེར། ཁོང་རྣམ་པ་ཙོང་ཁར་ཕེབས་མཁན་ཡིན་པས་ལམ་
རྒྱུས་སྟོན་རོགས་ཞེས་གསུངས་པས། ངའི་ཁྱོ་ག་ལམ་འཁྲིད་པ་གནང་ནས་ཕེབས།
དེ་བཞིན་བདུན་ཕྲག་གཉིས་ཀྱི་རྗེས་ལ་ངེད་ཚོའི་ཁྱིམ་ལ་ཕྱིར་ཕེབས་སོང་། དེ་ནི་ང་
ཚོའི་ཁྱིམ་ལ་ཕེབས་ཐེངས་གསུམ་པ་དེ་རེད། དེ་དུས་ཀེའུ་ཚང་རིན་པོ་ཆེས། ཅ་
ལག་མང་པོ་ཞིག་བསྣམས་ནས་ངེད་ཚོའི་ཁྱིམ་གྱི་ལྷས་རའི་ནང་ལྷ་མོ་དོན་གྲུབ་
རྩེད་མོ་རྩེད་ནས་ཡོད་ས་དེར་ཕེབས། རིན་པོ་ཆེ་ནས་དངོས་པོ་དེ་རྣམས་ཁུག་ཀྱོག་
ཅིག་ལ་བཞག་སོང་བ་དང༌། ང་ཚོའི་བུ་[ལྷ་མོ་དོན་གྲུབ་]ཕྱོགས་དེར་རྒྱུགས་ཕྱིན་
ནས། དངོས་པོ་གཅིག་ཡར་བླངས་ཏེ་ཕྱོགས་གཞན་དེར་བཞག་རྗེས་གཞན་གཅིག་
བླངས་ནས་རིན་པོ་ཆེའི་སྐུ་རྒྱབ་ལ་ཐུག་ཙམ་གཞུས་ཏེ། ཅ་ལག་དེ་ཁོང་རང་གི་
ཡིན། རིན་པོ་ཆེས་དེ་འཁྱེར་དོན་ཅི་ཡིན་ཞེས་བཀའ་འདྲི་ཞུས་སོང་བའི་སྐབས་
དེར། སྐུ་ཚབ་རྣམ་པའི་གཟིགས་སྟངས་རྦད་དེ་འགྱུར་སོང་། ཡིན་ནའང་། ངས་
ཁོང་ཚོས་གསུང་པའི་ལྷ་སའི་ཁ་སྐད་ཚིག་གཅིག་ཀྱང་ཧ་གོ་མ་བྱུང་།
དེ་རྗེས་ང་རང་ཚ་ཁྲིའི་སྒང་བསྡད་དེ་ཇ་འཐུང་བཞིན་པའི་སྐབས་ཀེའུ་ཚང་
རིན་པོ་ཆེ་དེར་ཕེབས་སོང་། ཁོང་གིས་ཙོང་ཁའི་སྐད་དང་རྒྱ་སྐད་གཉིས་ཀ་ཧ་ཅང་
ཡག་པོ་གསུང་མཁྱེན་པས་ཁོང་ལ་བཀའ་མོལ་ཞུ་བདེ་པོ་ཞིག་བྱུང༌། སྐབས་དེར་
ལྷ་མོ་དོན་གྲུབ་ཀྱིས་རིན་པོ་ཆེའི་ཟླ་གམ་འོག་ལ་ཕྱག་བརྐྱངས་ནས་ཁོང་གིས་
བཞེས་པའི་གོས་ཆེན་སྟོད་འགག་དེ་གཉིས་ལས་གཅིག་གི་སྣེ་མོ་འཐེན་གྱིན་ཡོད་
པའི་བཟོ་འདུག ངས་བུ་ལ། སྐུ་མགྲོན་གྱི་གྱོན་གོས་ནས་མ་འཐེན་ཞེས་གཤེ་གཤེ་
བཏང་བ་ཡིན། བུས་རིན་པོ་ཆེའི་གོས་ཆེན་སྟོད་འགག་འོག་ནས་ཕྲེང་བ་ཞིག་
འཐེན་ཡོང་ནས་འདི་ངའི་རེད་ཅེས་ཨུ་ཚུགས་ཀྱིས་བཤད། དེ་ལྟར་ཀེའུ་ཚང་རིན་
པོ་ཆེས་འཇམ་པོའི་ངང་ནས། དེ་རྙིང་པ་ཡིན་པས་ངས་ཁྱེད་རང་ལ་གསར་པ་ཞིག་
སྤྲད་ཆོག་ཅེས་གསུངས། འོན་ཀྱང༌། ལྷ་མོ་དོན་གྲུབ་ཀྱིས་ཕྲེང་བ་དེ་ལག་པའི
མཁྲིག་མར་དཀྲིས་ཚར་འདུག རྗེས་སུ་ངས་ཤེས་རྟོགས་བྱུང་བ་ལྟར་ན། ཕྲེང་བ་དེ་
༸གོང་ས་སྐུ་ཕྲེང་བཅུ་གསུམ་པ་ཆེན་པོས་ཀེའུ་ཚང་རིན་པོ་ཆེ་ལ་གནང་བ་ཞིག་
རེད་འདུག
ཕྱི་དྲོ་དེར། སྐུ་ཚབ་རྣམ་པས་ང་ཚོ་ཁོང་ཚོའི་བཞུགས་སར་བཀའ་བཀུག་
གནང་སོང་། དེ་ཡང་ཁོང་རྣམས་ནི་ཚ་ཁྲིའི་སྒང་ལ་བཞུགས་ཡོད་པ་དང་མདུན་
དེར་བྱེ་མ་ཀ་ར་ཕོར་པ་གང་དང༌། ཕྲེང་བ་གཉིས། ད་དུང་ཌ་མ་རུ་གཉིས་བཅས་
བཞག་གནང་འདུག ཁོང་ཚོས་བྱེ་མ་ཀ་རའི་ཕོར་པ་དེ་ངའི་བུ་ལ་གནང་སོང་བར་
བུ་ཡིས་དེ་ནས་རྐང་གཅིག་བླངས་ཏེ་ང་ལ་སྤྲད་རྗེས་ཁོང་ཚོའི་མཉམ་དུ་བསྡད་
སོང་། ལྷ་མོ་དོན་གྲུབ་ནི་ཆུང་དུས་ནས་མི་སུ་ལ་ཡང་གདོང་གཏད་ནས་སྤོབས་པ་
ཆེན་པོས་སྐད་ཆ་བཤད་པ་ལས། མགོ་སྒུར་ཞིང་རྐང་པར་བལྟས་ནས་སྡོད་སྲོལ་
མེད་པ་དེར། མི་གཞན་དག་གིས། ངས་བུ་ཕྲུག་གཅེས་ལངས་སུ་བཏང་འདུག་ཟེར་
གྱི་ཡོད། དེ་རྗེས་བུས་༸རྒྱལ་བ་སྐུ་ཕྲེང་བཅུ་གསུམ་པའི་ཡིན་པའི་ཕྲེང་བ་གཅིག་
དང་ཌ་མ་རུ་གཅིག་བཞེས་ནས་དེ་གཉིས་དཀྲོལ་གནང་མཛད་སོང༌།
གཞན་ཡང༌། སྐུ་མགྲོན་རྣམ་པས་ང་དང་ཁྱོ་ག་གཉིས་ལ་གསོལ་ཇ་དང་རྟེན་
འབྲེལ་གྱི་མཇལ་དར་གནང་། ངས་ཁོང་ཚོར་སྣེ་ལེན་གཟབ་རྒྱས་ཞུས་པ་དེར།
ཁོང་ཚོས་ཨུ་ཚུགས་ཀྱིས་ཐུགས་རྗེ་ལེགས་འབུལ་གྱི་དངུལ་སྤྲད་གནང་སོང་ཡང་
ངས་བླངས་མེད། ཁོང་ཚོས་དེ་ནི་བཀྲ་ཤིས་པའི་རྟེན་འབྲེལ་མཚོན་ཆེད་ཡིན་པས་
ལེན་དགོས་ཞེས་གསུངས་བྱུང༌། དེ་བཞིན་ྋགོང་ས་སྐུ་ཕྲེང་བཅུ་གསུམ་པའི་ཡང་
སྲིད་ཙོང་ཁའི་གཡས་གཡོན་དུ་འཁྲུངས་ཡོད་པས་དེ་རྩད་གཅོད་གནང་མཁན་ཡིན་
སྐོར་ཡང་འགྲེལ་བརྗོད་གནང་བ་དང༌། དངོས་གནས་བྱས་ན། སྐབས་དེ་དུས་འོས་
སྤྲུལ་བཅུ་དྲུག་ཡོད་ཁོངས་ནས་ངའི་བུ་[རྒྱལ་དབང་བཅུ་གསུམ་པའི་]ཡང་སྲིད་དུ་
ངོས་འཛིན་ཐག་གཅོད་གནང་གྲུབ་ཡོད་པ་འདྲ། གང་ལྟར་ཕྱི་དྲོ་དེར། ལྷ་མོ་དོན
གྲུབ་ཆུ་ཚོད་གསུམ་ཙམ་རིང་ཁོང་ཚོ་དང་མཉམ་དུ་བཞུགས་པ་དང༌། རྗེས་ལ་ངས་
ཧ་གོ་གསལ་ལྟར་ན། སྐབས་དེར་ཁོང་ཚོས་བུ་ལ་ལྷ་སའི་ཁ་སྐད་ཀྱི་ལམ་ནས་
སྐད་ཆ་བཤད་པར་བུས་དེ་སྔ་ལྷ་སའི་ཁ་སྐད་ཚིག་གཅིག་གོ་མྱོང་མེད་རུང་དཀའ་
ཚེགས་གང་ཡང་མེད་པར་ལན་འདེབས་གནང་འདུག
ང་རང་ཁྱིམ་འཛིན་ཨ་མ་ཞིག་ཡིན་པའི་ངོས་ནས། ཀེའུ་ཚང་རིན་པོ་ཆེས་
ནང་དུ་བོས་ཏེ། གཅིག་བྱས་ན་ང་རང་གི་སྡོད་ཁྱིམ་འདི་བཞག་ནས་ལྷ་སར་འགྲོ་
དགོས་པ་རེད་ཅེས་གསུང་བྱུང་བས། ངས་ཁྱིམ་ཚང་ལ་ལྟ་རྟོག་བྱེད་མཁན་མེད་
པས་ང་རང་དེ་ལྟར་ཁྱིམ་ཚང་བཞག་ནས་འགྲོ་མི་ཐུབ་ཅེས་བཀའ་ལན་ཕུལ། ཁོང་
གིས། དེ་ལྟར་བཤད་མི་རུང་། དུས་ལ་བབས་ན་འགྲོ་དགོས་རེད་ཅེས་བསྐྱར་དུ་
གསུང་པས་མ་ཚད། ད་དུང་ཁྱིམ་ཚང་ལ་སེམས་ཁྲལ་བྱེད་དགོས་པ་མ་རེད།
དཀའ་ཚེགས་གང་ཡང་མེད་པར་མི་ཚེ་སྐྱེལ་ཆོག་གི་རེད་ཅེས་ནན་བཤད་
གནང་བྱུང༌། དེ་རྗེས་ཁོང་སྐབས་དེའི་[མཚོ་སྔོན་གྱི་]གཞུང་འཛིན་པ་མ་པུ་ཧྥང་ལ་
༸གོང་ས་ཏཱ་ལའི་བླ་མའི་འོས་སྤྲུལ་ཙོང་ཁར་སྐུ་འཁྲུངས་ཡོད་པ་དང་། ད་ཆ་ལྷ་
སར་གདན་འདྲེན་ཞུ་རྒྱུ་ཡིན་སྐོར་སོགས་འགྲེལ་བརྗོད་གནང་ཆེད་ཟི་ལིང་དུ་
ཕེབས།
ཞོགས་པ་སྔ་པོར་ཁོང་རྣམས་ཐོན་རྩིས་གནང་སྐབས། ལྷ་མོ་དོན་གྲུབ་ནི་ངུ་
བཞིན་དུ་ཀེའུ་ཚང་རིན་པོ་ཆེར་འཐམ་ནས་མཉམ་དུ་འཁྲིད་རོགས་ཞེས་ཞུ་བ་བྱས།
རིན་པོ་ཆེས་བུ་ལ། ཉིན་ཤས་རྗེས་ནས་བསྐྱར་དུ་ཁོང་ལེན་དུ་སླེབས་ཡོང་ཞེས
སེམས་གསོ་གཏོང་གནང་མཛད་སོང༌། དེ་ལྟར་བུས་མགོ་བོ་སྨད་ནས་བསྡད་པར་
རིན་པོ་ཆེས་དབུ་ཐུག་ཅིག་མཛད་ནས་ཕེབས་སོང༌།
མ་པུ་ཧྥང་ལ་ཐུགས་འཕྲད་ཚར་ནས་ངེད་ཚོའི་ནང་ལ་བསྐྱར་དུ་ཐེངས་གཅིག་
ཕེབས། སྐབས་དེར་གསུངས་རྒྱུར། ཏཱ་ལའི་བླ་མའི་ཡང་སྲིད་ཀྱི་འོས་སྤྲུལ་ཕྲུ་གུ་
གསུམ་ཡོད་པ་ཚང་མ་ལྷ་སར་ཕེབས་དགོས་པ་དང་། དེ་བཞིན་ཡང་སྲིད་ནི་ཇོ་བོ་
རིན་པོ་ཆེའི་སྐུ་བརྙན་གྱི་མདུན་ནས་ངོས་འཛིན་ཞུ་རྒྱུ་ཡིན་པ་དང་། དེ་ཡང་འོས་
སྤྲུལ་ཚོའི་མིང་གསེར་བུམ་ནང་བླུགས་ནས་སུ་ཡིན་ངོས་འཛིན་དགོས་པ་རེད་
ཅེས་གསུང་བྱུང༌། དངོས་གནས་བྱས་ན། སྐབས་དེ་དུས་ནས་ངའི་བུ་ཡང་སྲིད་
ཡིན་པ་ཕལ་ཆེར་ཐག་བཅད་ཚར་འདུག འོན་ཀྱང་། ངས་ལྷ་སར་འགྲོ་མི་ཐུབ་པའི་
སྐོར་བསྐྱར་དུ་ཞུས་པ་ཡིན། དེར་བརྟེན། ཀེའུ་ཚང་རིན་པོ་ཆེས། ང་རང་ངེས་པར་
དུ་འགྲོ་དགོས་པ་དང༌། མ་ཟད་ཁོང་གིས་ངའི་བུ་༸གོང་ས་སྐུ་ཕྲེང་བཅུ་གསུམ་པ་
ཆེན་པོའི་ཡང་སྲིད་ཡིན་པར་ངེས་པ་རྙེད་ཟིན་རུང་དེ་སྐོར་ཕྱིར་བསྒྲགས་བྱེད་ཆོག་
གི་མ་རེད་ཅེས་བཀའ་བསྩལ་བྱུང༌།
ཉིན་བཞིའི་རྗེས། མ་པུ་ཧྥང་གི་སྐུ་ཚབ་བཞི་ངེད་ཚོའི་ནང་ལ་སླེབས་ནས་ནང་
མི་ཚང་མ་འདྲ་པར་བརྒྱབ། མ་པུ་ཧྥང་གི་བཀའ་བཞིན་སང་ཉིན་ཙོང་ཁ་ལ་ཐོན་ན་
འགྲིག་ཅེས་འགྲེལ་བརྗོད་བྱས་བྱུང༌། སྐབས་དེར། ང་ལ་མངལ་འཁོར་ནས་ཟླ་བ་
བརྒྱད་ཟིན་ཡོད་པས་ངས་འགྲོ་བསྐྱོད་བྱེད་མི་ཐུབ་ཚུལ་ཞུས་རུང༌། གལ་ཆེན་དོན་
ཆེན་ཡིན་པས་ཅི་ནས་ཀྱང་འགྲོ་དགོས་ཟེར། ད་དུང་འོས་སྤྲུལ་གཞན་བཅུ་དྲུག་
ཡོད་པ་དེ་དག་གི་ནང་མི་ཚང་མ་ཡང་དེར་འཛོམས་ཀྱི་ཡོད་རེད་ཅེས་གསུངས་
བྱུང༌།
རྟ་ལ་ཞོན་ནས་སོང་བས་ཙོང་ཁ་[ཟི་ལིང་]བར་ཆུ་ཚོད་བརྒྱད་འགོར་གྱི་ཡོད་
པ་དང་། ང་རང་ཆུ་ཚོད་གཅིག་ལྷག་ཙམ་ལ་སོང་རྗེས་ཡང་ཡང་ངལ་གསོ་རྒྱག་
དགོས་བྱུང་སྟབས་འགྲུལ་བཞུད་དེ་ཧ་ཅང་གི་དཀའ་ཚེགས་ཆེན་པོ་ཞིག་བྱུང༌། ང་
ཚོ་ཙོང་ཁར་འབྱོར་མཚམས་མགྲོན་ཁང་ཞིག་གི་ནང་ལ་བཞག་པ་དང་། ངའི་ཁྱོ་ག་
དང་ཁོང་གི་ཨ་ཁུ་ལགས་ནས་ངའི་བུ་མ་པུ་ཧྥང་གི་སྡོད་གནས་སུ་འཁྲིད། ཕྲུ་གུ་
ཚང་མ་དེར་རྐུབ་སྟེགས་སྒང་ལ་འདུག་ཏུ་བཅུག་པ་དང༌། སྐབས་དེར་ཕྲུ་གུ་ཁ་
ཤས་ཀྱིས་ཞེད་སྣང་དང་བཅས་ཕ་མའི་ལག་པ་སོགས་འཐེན་ཏེ་ངུས་པའང་བྱུང་
འདུག་ཀྱང་། ངའི་བུས་དེ་ལྟར་མ་བྱས་པར་ཡ་རབས་ཀྱི་ངང་ཁར་ཐུག་ཕྱིན་ནས་
རྐུག་སྟེབས་སྟོང་པ་ཞིག་གི་སྒང་ལ་བསྡད། དེར་ཕྲུ་གུ་ཚོར་ཀ་ར་སྤྲོད་དུས་ཀྱང་
མང་ཆེ་བས་སྤར་མོ་གང་རེ་བླངས་འདུག་ནའང༌། ངའི་བུས་ནི་རྐང་གཅིག་བླངས་
ནས་དེ་ལམ་སེང་ངའི་ཁྱོ་གའི་ཨ་ཁུ་ལགས་ལ་སྤྲད་འདུགདེ་བཞིན་མ་པུ་ཧྥང་གིས་
ལྷ་མོ་དོན་གྲུབ་ལ། སྐད་ཆ་བཤད་མཁན་གྱི་མི་ང་ངོ་ཤེས་ཀྱི་ཡོད་དམ་ཞེས་དྲིས་
འདུག་པར། ངའི་བུས་ངོ་ཚ་ཞེད་སྣང་ཅི་ཡང་མེད་པར་མ་པུ་ཧྥང་རེད་ཅེས་ལན་
འདེབས་མཛད་འདུག
མ་པུ་ཧྥང་གིས། གལ་སྲིད་འདིར་ཏཱ་ལའི་བླ་མ་ཡོད་པ་ཡིན་ན་ལྟག་མཚེར་
རིན་པོ་ཆེའི་གཅུང་པོ་འདི་རེད་ཅེས་བཤད་འདུག ཁོང་གིས་བུ་དེའི་མིག་ཆེན་པོ་
གཉིས་དང༌། གྲུང་ཤ་དོད་པའི་སྐད་ཆ་བཤད་སྟངས་བཅས་ཀྱི་མཛད་སྤྱོད་ནི་ཁོང་
རང་གི་ལོ་ཚད་ལས་བརྒལ་བ་ཞིག་རེད་ཅེས་ཀྱང་འགྲེལ་བརྗོད་བྱས་འདུག དེ་
ལྟར་ཁོང་གིས་འོས་སྤྲུལ་གཞན་ཚོའི་ནང་མི་རྣམས་ཕྱིར་སློག་ནས། ང་དང་ངའི་ཁྱོ་
ག་ཙོང་ཁ་ལ་ཉིན་འགའི་རིང་སྡོད་དགོས་ཚུལ་བཤད། ཉིན་ཉི་ཤུའི་རིང་མ་པུ་ཧྥང་
གིས་ང་ཚོ་དང་ང་ཚོའི་རྟ་དྲེལ་སོགས་ལ་ལྟ་རྟོག་གནང་། དེ་ལྟར་ཉིན་བཅུ་བཞི་
ཕྱིན་པའི་ཉིན་དེར་ང་ལ་ཕྲུ་གུ་སྐྱེས་ཀྱང་དེ་མ་ཐག་གྲོངས་སོང་། ཉིན་རེ་བཞིན་མ་
པུ་ཧྥང་ནས་མི་ལ་ཟས་དང་རྟ་ལ་གཟན་ཆག དེ་བཞིན་ཉིན་རེའི་གྲོན་དངུལ་བཅས་
གནང་ནས་ཁོང་རང་ལ་གྲོགས་པོ་ཞིག་གི་འདུ་ཤེས་འཛིན་རོགས་ཞེས་གསུང་
བྱུང་། གཞན་ཡང་ཁོང་ནས་ང་ཚོ་ནི་མི་ཕལ་པ་ཞིག་མིན་ལ་དེ་བཞིན་ཁོང་གི་
བཙོན་པ་ཡང་མིན་པས་ལྷ་སར་ཐོན་དགོས་རེད་ཅེས་ཟེར། གནས་ཚུལ་དེ་ཐོས་
རྗེས་ང་ཚོ་ཧ་ཅང་དགའ་ནས་དགའ་སྐྱོ་འདྲེས་མའི་མིག་ཆུ་ཤོར། ང་རང་སྐྱོ་དགོས
དོན་ནི་ལོ་ངོ་སུམ་ཅུ་སོ་ལྔར་འཚོ་གནས་བྱས་པའི་ཕ་ས་ཕ་ཡུལ་དང་བྲལ་ནས་
འགྲོ་དགོས་པ་དང་། ངེས་གཏན་མེད་པའི་མ་འོངས་པར་བློ་དོགས་དང་རེ་འདུན་
ཞིག་གིས་ཙོང་ཁ་དང་བྲལ་དགོས་པ་དེ་རེད།
རྗེས་ལ་ངས་གོ་ཐོས་ལྟར་ན། མ་པུ་ཧྥང་གིས་ངའི་བུ་ལྷ་སར་གདན་འདྲེན་ཞུ་
རྒྱུར་དངུལ་སྤྲོད་དགོས་ལབ་པ་ལྟར་བོད་གཞུང་གིས་དངུལ་འབོར་ཆེན་ཞིག་
སྤྲད”པ་རེད་འདུག བོད་གཞུང་གིས་རྙོག་དྲ་གཉིས་པ་ཞིག་མི་བཟོ་བར་དམིགས་
ནས་སྤྲོད་རྐྱང་གནང་གཤིས། དངུལ་དགོས་སྐོར་བརྗོད་ཐེངས་རྗེས་མ་དེ་ནི་ལྷ་ས་
བརྒྱུད་ནས་མའེ་ཅ་ལ་གནས་སྐོར་བྱེད་པར་འགྲོ་མཁན་གྱི་ཁ་ཆེའི་ཚོང་པའི་ལག་
ནས་བརྗེ་གཡར་བྱས་པ་ཡིན་འདུག ཁོང་རྣམས་ནི་ང་ཚོ་ལྷ་སར་འགྲོ་བའི་ལམ་
བར་གྱི་ལམ་རོགས་ཀྱང་རེད། ངས་ཡང་སྐྱར་གོ་བ་ཞིག་ལ། མ་པུ་ཧྥང་དངུལ་
དེས་འདོད་བློ་མ་ཁེངས་པར་༸ གོང་ས་མཆོག་ལྷ་སར་བདེ་ཐང་ངང་འབྱོར་བའི་
གནས་ཚུལ་ཕྱིར་བསྒྲགས་མ་བྱས་བར་གཞུང་ཞབས་པ་ཞིག་མི་གཏར་འཇོག་
དགོས་ལབ་པ་ལྟར། ཡང་སྲིད་རྩད་གཅོད་གནང་མཁན་གྱི་སྐུ་ཚབ་ཚོས་བློ་བཟང་
ཚེ་དབང་ལགས་མི་གཏར་བཞག་པ་རེད། རྗེས་ལ་ཁོང་མ་པུ་ཧྥང་གི་དོ་དམ་འོག་
ནས་བྲོས་བྱོལ་གནང་སྟེ་ལྷ་སར་བདེ་འབྱོར་བྱུང་འདུག གནས་ཚུལ་དེ་ཚང་མ་
ཀེའུ་ཚང་རིན་པོ་ཆེ་ཡིས་ང་ལ་གསུང་བྱུང་བས། ང་དང་ཁྱོ་ག་གཉིས་ནས་ཁོང་
ལ་མ་པུ་ཧྥང་ལ་དྲང་གཏམ་གསུངས་པ་དེ་ནོར་བ་དང་། དེ་ལྟར་མིན་པར་ང་ཚོ་
གནས་སྐོར་ལ་འགྲོ་མཁན་ཡིན་ཁུལ་བྱས་ན་རྙོག་དྲ་དེ་ཚོ་ཡོང་གི་མ་རེད་ཅེས་
ཞུས་མྱོང་། རིན་པོ་ཆེ་ཡིས་ནོར་འཁྲུལ་ངོས་ལེན་གནང་རུང༌། ཁོང་གིས་དྲང་པོར་
བཤད་པ་དེས་ཕན་རླབས་ཆེ་བ་ལས་དེ་མིན་འགྲུལ་བཞུད་ལ་འགོག་རྐྱེན་ཡོང་
སྲིད་པ་རེད་ཅེས་གསུང་བྱུང༌།
མ་པུ་ཧྥང་ནི་ངའི་པ་ལགས་ཀྱི་བུ་སྤུན་གཉིས་དང་གྲོགས་པོ་ཡིན་པས་ངས་
ཁོང་ཆུང་བྱིས་པའི་དུས་ནས་ངོ་ཤེས་ཀྱི་ཡོད། ཁོང་གི་གཞུང་ཞབས་པའི་གོ་གནས་
དེ་ཡང་ཁོང་རང་གི་པ་ལགས་བརྒྱུད་ནས་རག་པ་ཞིག་དང་། དེ་ཡང་དུས་དེར་རྒྱ་
ནག་ནང་གསར་བརྗེའི་གྱེན་ལངས་བྱེད་པའི་སྐབས་ཡིན་པས་གོ་མིན་ཏང་དང་
དམར་ཤོག་བར་དམག་འཁྲུག་ལངས་པའི་དུས་སྐབས་རེད། དམར་ཤོག་ཚོགས་
པས་རྒྱ་ནག་ལ་དབང་བསྒྱུར་བྱས་རྗེས་ཙོང་ཁ་ནི་ཁོང་ཚོའི་དབང་བསྒྱུར་འོག་ཤོར།
ངས་གོ་བ་ལྟར་ན། མ་པུ་ཧྥང་ནི་ཨ་རབ་ལ་བྲོས་བྱོལ་བྱས་ནས་དེར་དགེ་རྒན་གྱི་
ལས་ཀ་བྱེད་བཞིན་འདུག་ཟེར།
གང་ལྟར་ཡང་མཐའ་མ་དེར། མ་པུ་ཧྥང་གིས་ངེད་ཚོར། སྐུ་འབུམ་ལ་ལྷ་སར་
བསྐྱོད་པའི་ལམ་ཆས་དང་བཅས་གྲ་སྒྲིག་བྱས་ཡོད་པས་དེར་བསྐྱོད་ན་འགྲིག་ལབ་
བྱུང༌། ཁོང་གིས་ང་ཚོ་ལ་རྟ་བཞི་དང་གུར་བཅས་ལག་རྟགས་སུ་སྤྲད། གལ་སྲིད།
དཀའ་ངལ་སོགས་བྱུང་ན་ངེས་པར་དུ་ཁོང་ལ་ལབ་དགོས་ཚུལ་ཡང་བཤད་བྱུང༌།
ང་རང་ནི་མངལ་མཇུག་སོས་གྲུབ་ཙམ་ཡིན་པ་དང་། སྲོལ་རྒྱུན་ལ་ཞེན་པ་མཐུག་
པའི་ཞིང་པའི་སྤྱི་ཚོགས་ཀྱི་ལྟ་སྟངས་ལ། བུད་མེད་ལ་ཕྲུ་གུ་བཙས་རྗེས་ཟླ་གཅིག
མ་འགོར་གོང་ཕྱི་ལ་བསྐྱོད་མི་ཆོག་པ་ཤོད་སྲོལ་ཡོད་ཀྱང༌། སྐུ་འབུམ་ལ་བཞུགས་
ཡོད་པ་ངའི་བཟའ་ཟླའི་བུ་སྤུན་གྱིས་དེ་དམིགས་བསལ་གྱི་དོན་དག་ཡིན་པས་
གནང་བ་ཞུས་པས་འཐུས་པ་དང་། དེ་སྤྱི་ཚོགས་ཀྱི་སྒྲིག་གཞི་དང་ལམ་ལུགས་
སྲོལ་ལ་གཏོར་བརླག་གང་ཡང་ཆགས་ཀྱི་མ་རེད་ཅེས་ཀྱང་གསུང་བྱུང༌།
ངའི་བུ་མོ་སྐྱེས་ནས་ཉིན་དྲུག་གི་རྗེས་སུ། ང་ཚོ་སྐུ་འབུམ་ལ་ཕྱིན་ནས་དེར་
བདུན་ཕྲག་གསུམ་རིང་བསྡད།༦ དུས་ཡུན་དེའི་རིང༌། ཉིན་ལྟར་ནང་མི་ཚོའི
འགྲུལ་བཞུད་ཀྱི་གྱོན་གོས་བཟོས་པ་དང༌། གཞན་ཡང་དགོན་པའི་ནང་ལམ་ཆས་
སོགས་གྲ་སྒྲིག་གི་བྲེལ་ཟིང་ཆེན་པོ་བྱུང་། དེ་ནས་ང་དང་ཁྱོ་ག་གཉིས་ཞིང་ལས་
སོགས་ཀྱི་ལས་ཀའི་ཐག་གཅོད་ཆེད་ལྟག་མཚེར་ལ་ཐེངས་གཅིག་ཕྱིན། དེ་བཞིན་
ལྷ་སར་འགྲོ་བའི་ལམ་བར་ལ་རྩི་ཤིང་སོགས་མེད་པར་མི་མེད་ལུང་སྟོང་མང་པོ་
བརྒྱུད་དགོས་སྟབས། རྟ་དང་ཁལ་མའི་རིགས་ལ་རྩྭ་དང་གཟན་ཆག་སོགས་གྲ་
སྒྲིག་བྱས། ངས་ཙོང་ཁའི་ཇ་དང༌། ཆང༌། སྐྱུར་ཁུའི་རིགས། ཤིང་ཏོག་སྐམ་པོ་
བཅས་བསྡུ་གསོག་བརྒྱབ། ད་དུང་ནང་མི་ཚོར་འདང་ངེས་ཀྱི་གྱོན་གོས་གསར་པ
བཟོས་པ་དང༌། སྐུ་འབུམ་དགོན་པ་ནི་ང་ཚོའི་ཁྱིམ་ལྟ་བུ་ཡིན་པས་ནང་གི་རྩ་ཆེའི་
དངོས་རིགས་རྣམས་དགེ་འདུན་པ་ཚོར་ཕུལ། དེ་བཞིན་དགེ་འདུན་པ་རྣམས་
གདན་འདྲེན་ཞུས་ནས་འགྲུལ་བཞུད་ལ་བར་ཆད་མི་ཡོང་བའི་རིམ་གྲོ་ཡང་གང་
འཚམ་སྒྲུབ་པ་ཡིན། གཞན་ང་ཚོ་མི་རིང་བར་ཕ་ཡུལ་དང་གཏན་དུ་གྱེས་དགོས་པ་
ཡིན་པས་སྤུན་མཆེད་དང་གྲོང་པ་ཚོ་མགྲོན་འབོད་བྱས་ནས་གསོལ་ཚིགས་འདྲེན་
པ་བཅས་ཀྱི་བྲེལ་ཟིང་ཆེ་ཙམ་བྱུང༌།
ང་ཚོ་སླར་ཡང་ཐུག་གི་མ་རེད་བསམ་ནས་སྤུན་མཆེད་ཚོ་ངུ་ཡི་འདུག དེ་
ཡང་ཨ་མདོ་བ་ཚོ་ནི་སེམས་ཚོར་དང་དགའ་སྐྱོའི་ཚོར་བ་དྲག་པོ་ཡོད་མཁན་དང༌།
སྡུག་བསྔལ་སོགས་ལ་ཚོར་ཤུགས་སྐྱེན་པོ། དམིགས་བསལ་རང་ཉིད་ཀྱི་དགའ་ས་
དེ་འཆི་སྲོག་ལ་ཐུག་སྐབས་མཆི་མ་དང་བཅས་རོགས་འདེགས་བྱེད་པར་འབད་
མཁན་ཞིག་ཡིན། ངེད་ཚོའི་སྤུན་མཆེད་རྣམས་ང་ཚོ་སྐྱེལ་མ་བྱེད་པར་ཉིན་ཁ་ཤས་
རིང་ལ་ཕེབས་རྗེས་རང་ཁྱིམ་དུ་ཕྱིར་ལོག་གནང་། ང་ཚོ་བྲལ་ཁའི་ཉིན་དེར། ང་
རང་མང་པོ་ངུས་པས་མིག་ཀྱང་ཞ་ར་ལྟར་ཆགས་གྲབས་བྱས་པ་དང་། དེ་བཞིན་
མགྲིན་པ་འགག་ནས་ཕན་ཚུན་བར་ལ་ཕེབས་བཞུགས་ཀྱི་ཚིག་སོགས་ཀྱང་ཡག་
པོ་བརྗོད་མི་ཐུབ་པ་ལྟར་བྱུང༌།
དེ་ནས་ང་ཚོ་སྐུ་འབུམ་ལ་འབྱོར་ནས་ཉིན་གཉིས་ཀྱི་རྗེས་ལ་གྲྭ་པ་གཉིས་ངའི་
འགྲམ་ལ་སླེབས་ཏེ་མི་སྙན་པའི་གནས་ཚུལ་ཞིག་བཤད་བྱུང་བ་ནི། ལྷ་མོ་དོན་གྲུབ་
༸གོང་ས་ཏཱ་ལའི་བླ་མའི་ཡང་སྲིད་ངོ་མ་དེ་མིན་པར་རློན་པ་ལོ་ཡེར་གྱི་ཚ་བོ་དེ་
རེད་ཅེས་བཤད་བྱུང་བ་དེ་རེད། མ་གཞི་དེ་ནི་ཁོང་ཚོས་ངའི་བུ་ལ་ཉམས་ཚོད་
བླངས་ཆེད་གསུང་པ་ཞིག་རེད། ཧང་སང་དགོས་པ་ཞིག་ལ། ཁོང་ཚོ་ཕྱིན་རྗེས་
ངའི་བུའི་མིག་ལ་མཆི་ཞག་འཁོར་ཞིང་ཡ་ང་བའི་དབུགས་རིང་འབྱིན་བཞིན་འདུག
ངས་བུ་ལ་དེའི་རྒྱུ་མཚན་དྲིས་པར། བུས། གྲྭ་པ་དེ་གཉིས་ཀྱིས་བཤད་པ་དེ་བདེན་
པ་མ་རེད། ང་རང་རྒྱལ་བ་རིན་པོ་ཆེ་ངོ་མ་དེ་ཡིན་གསུང༌། ངས་གྲྭ་པ་དེ་གཉིས་
ཀྱིས་ཉམས་ཚོད་བླངས་པ་རེད་ཅེས་སེམས་གསོ་གང་མང་ཞིག་བཏང་བས་གཞི་
ནས་ཏོག་ཙམ་བློ་བདེ་བར་གྱུར་སོང༌།
དེ་བཞིན་ངས་བུ་ལ། ལྷ་ས་ཡིས་ཡིད་འཕྲོག་དགོས་དོན་ཅི་རེད་ཅེས་རྒྱུ་
མཚན་བཀའ་འདྲི་གནང་བར། ཁོང་གིས་དེར་གྱོན་གོས་ཡག་པོ་གྱོན་རྒྱུ་ཡོད། ནམ་
ཡང་གོས་རྙིང་པ་གྱོན་དགོས་པ་མ་རེད་གསུང༌། ཁོང་ནི་ནམ་རྒྱུན་ནས་གྱོན་གོས་
རལ་རྡོལ་ཅན་གྱོན་རྒྱུ་དང་། ཐལ་བཙོག་ཅན་ལ་མི་དགའ་མཁན་ཞིག་ཡིན། གལ་
སྲིད་ཁོང་གི་ལྷམ་གྱི་སྟེང་ལ་གད་སྙིགས་སོགས་འགོས་ཡོད་ན་དེ་གྱོན་འདོད་རྩ་བ་
ནས་གནང་གི་མེད། ཡང་མཚམས་རེར་རལ་བ་དེ་ཡང་དབྲལ་ནས་སྡུག་ཏུ་གཏོང་།
སྐབས་རེར། ངས་བུ་ལ། ང་ལ་གོས་གསར་པ་བཟོ་བྱེད་ཀྱི་དངུལ་མེད་ཅེས་གཤེ་
གཤེ་བཏང་བའི་སྐབས་ལ། ང་ཆེན་པོ་ཆགས་ན་ཨ་མ་ལགས་ལ་དངུལ་མང་པོ་
སྤྲད་ཆོག་ཅེས་ལན་འདེབས་གནང་།

བྱམས་བརྩེའི་བདག་མོ།

འགྲུལ་བཞུད་རིང་མོ།
1939 ལོའི་ཟླ་6 པའི་ཚེས་3ཉིན་ང་ཚོ་ལྷ་སར་འགྲུལ་བཞུད་ཀྱི་
མགོ་བཙུགས། དེར་ཐོན་ཚེས་སོགས་ནི་ལྷ་སའི་རྩིས་མཁན་ཚོས་གཏན་འཁེལ་
གནང་བ་རེད། ངའི་ཨ་མ་ལགས་ནི་དགུང་ལོ་བགྲེས་པོ་ཡིན་པས་སྐུ་འབུམ་བར་དུ་
ཕེབས་ནས་ཐག་རིང་ལ་འགྲོ་བའི་ང་ཚོར་སྐྱེལ་མ་དང༌། ལོ་གཅིག་ལོ་གཉིས་རྗེས་
ལ་ལྟག་མཚེར་ལ་ཕྱིར་ལོག་ཡོང་རོགས་ཞེས་ནན་གསུང་གནང་བྱུང༌། སྐབས་
དེར། གལ་སྲིད། ངས་ལོ་མང་པོའི་རྗེས་ལ་མ་གཏོགས་རང་གི་ཕ་ཡུལ་ལ་ལོག་
ཐུབ་ཀྱི་མེད་པ་ཤེས་ཡོད་ན། ད་གཟོད་ཕ་ཡུལ་དང་བྲལ་ནས་འགྲོ་དགོས་པའི་སྡུག་
བསྔལ་དེ་ཡང་ལྷག་ཏུ་ཆེ་བར་སེམས།
ང་དང་ངའི་ཁྱོ་ག ལྷ་མོ་དོན་གྲུབ། རྒྱ་ལོ་དོན་གྲུབ། བློ་བཟང་བསམ་གཏན། དེ་
བཞིན་ཁྱོ་གའི་བུ་སྤུན་རྒན་པ་དང་སྐུ་འབུམ་གྱི་ཕྱག་མཛོད་ཡིན་པ་ངག་དབང་བྱང་
ཆུབ་བཅས་ང་ཚོ་ལྷ་སར་ཆས། ངའི་བུ་རྒན་པ་ལྟག་མཚེར་རིན་པོ་ཆེ་ནི་དགོན་
པར་བཞུགས་པ་དང་བུ་མོ་ཡང་ཕ་ཡུལ་ལ་བསྡད། ང་ཚོ་ལྷ་སར་སླེབས་རྗེས་
གནས་སྟངས་ལེགས་པོ་བྱུང་བ་ཡིན་ན། ཁོང་གཉིས་ཀྱང་ལྷ་སར་ལེན་ཆོག་པའི་
འཆར་གཞི་བཏིང༌།
ཡིན་རྒྱུ་བྱས་ན། ངའི་བུ་༸ གོང་ས་ཏཱ་ལའི་བླ་མ་སྐུ་ཕྲེང་བཅུ་གསུམ་པའི་ཡང་
སྲིད་དུ་ངོས་འཛིན་ཞུས་པ་ནི་གསང་བ་ཡིན་མོད། ཆུ་ཚོགས་པའི་སྣོད་ཡོད་རུང༌།
གཏམ་ཚོགས་པའི་སྣོད་མེད། ཟེར་བ་ལྟར་གསར་འགྱུར་དེ་གང་སར་ཁྱབ་ཚར་
བས། ལམ་བར་དུ་མི་མང་པོ་ང་ཚོའི་དྲེལ་པའི་ཚོགས་ཁག་ལ་མཇལ་ཁར་བཅར་
གྱི་འདུགའོན་ཀྱང་། ང་ཚོ་རྒྱ་མིའི་དབང་བསྒྱུར་གྱི་ས་ཁོངས་ལ་ཡོད་པས་མཇལ་
ཁ་བཏང་མི་ཆོག་པ་ནི་[ཆིབས་སྒྱུར་ལ་]ཉེན་ཁ་ཡོད་པའི་དབང་གིས་རེད། དེ་
བཞིན་ང་ཚོས་ཀྱང་ཕྲུ་གུ་འདི་ནི་ཡང་སྲིད་ཀྱི་འོས་སྤྲུལ་ཙམ་ཡིན་ཞེས་འགྲེལ་
བརྗོད་བྱས། སྐུ་འབུམ་ནས་ཐོན་ཏེ་ཉིན་གཉིས་ཀྱི་རྗེས་ལ་རྒྱ་མིའི་ས་ཁོངས་བརྒལ
ནས་སྟོང་སྐོར་དགོན་པར་འབྱོར། དེར་མཆོད་ཁང་ནང་དུ་བརྟན་བཞུགས་
འདེགས་འབུལ་གྱི་མཛད་སྒོ་གྲུབ་རྗེས་གྲོང་མི་ཚོར་མཇལ་ཁ་གནང༌།
ལམ་བར་དུ་ས་སྲུང་རྟ་དམག་ཡིན་པ་མི་འགའ་ང་ཚོར་འཚམས་འདྲིར་
འབྱོར། ཙོང་ཁ་ནས་ཡོང་བའི་ང་རང་ལ་ཆ་བཞག་ན། ཁོང་ཚོ་ནི་གཙང་སྦྲ་མེད་
པའི་མི་འཛོར་པོ་ཞིག་འདུག་ཅེས་སྐྱོན་བརྗོད་བྱས་པར། ༸གོང་ས་མཆོག་དགུང་
ལོ་བཞི་ལས་ཕེབས་མེད་རུང༌། ངས་མིའི་ཕྱི་གཟུགས་ལ་བལྟས་ནས་སྐད་ཆ་ཤོད་
ཀྱི་འདུག་གསུངས་སྟེ་སྐུ་རླུང་བཞེངས་སོང༌།
སྟོང་སྐོར་དགོན་པ་ནས་ཚྭ་འདམ་ལ་ཕྱིན་པ་དང་དེར་ཉིན་བཅུ་ལ་བསྡད་རིང་
༸གོང་ས་མཆོག་གིས་ཉིན་ལྟར་མཇལ་ཞུ་བ་མི་ཉིས་བརྒྱ་ནས་སུམ་བརྒྱ་ཡས་
མས་ལ་མཇལ་ཁ་གནང༌། དེ་ནས་ང་ཚོ་མཚོ་སྔོན་པོའི་ཉེ་འགྲམ་ལ་ཕྱིན་པ་དང་
དེར་གུར་སྒར་བཏབས་པའི་ནང་ལ་ཉིན་གསུམ་རིང་ཞག་སྡོད་བྱས། ས་ཆ་དེ་ནི་རི་
བོའི་ཚོགས་མེད་པར་ཐང་རྒོད་ཅིག་རེད་འདུག ཐ་ན་བྱ་དང་བྱེའུ་ཞིག་ཀྱང་མེད་
པའི་མི་མེད་ལུང་སྟོང་ཞིག་དང་། ས་ཆ་ཁ་ཤས་ལ་རྩྭ་ཡག་པོ་མེད་ཁར། ཅུང་ཟད་
ཡོད་པ་དེ་ཡང་རྟ་ཡིས་ཟོས་ཚེ་ན་ནས་ཤི་ཡི་འདུག ས་ཆ་དེ་ནས་ང་ཚོས་གྲང་ངར་
འགོག་ཆེད་རྟ་ལ་ཁ་རས་དཀྲི་བ་སོགས་བྱས། འགྲུལ་བཞུད་ཀྱི་ལམ་བར་ནས་རི་
དྭགས་རྐྱང་དང་། གནའ་བ་དང་དོམ་སོགས་མང་པོ་མཐོང་ཞིང༌། དགོང་དྲོར་རྐྱང་
རྒོད་ཀྱིས་སྐད་བརྒྱབ་ནས་རྟ་དཀྲོགས་ཀྱི་འདུག་པ་དེས་རྟ་རྫི་བ་ཚོར་དཀའ་ངལ་
འཕར་མ་ཞིག་བཟོས། དེར་བརྟེན། རྐྱང་རྒོད་ཀྱིས་སྐད་རྒྱག་སྐབས་སུ་ལམ་སང་
གནམ་ལ་མེ་མདའ་བརྒྱབ་ནས་ཞི་ལྷོད་ཡོང་བ་བྱས།
སྐུ་འབུམ་ནས་ལྷ་ས་བར་གྱི་འགྲུལ་བཞུད་དེར་ཕལ་ཆེར་ཟླ་ངོ་གསུམ་ཙམ་
འགོར། ཉིན་ནས་ཉིན་བསྟུད་དེ་རི་ལུང་བརྒལ་བགྲོད་བྱེད་དགོས་སྟབས། ལམ་དུ་
མཉམ་བསྐྱོད་བྱེད་མི་དང༌། སེམས་ཅན་སྟོང་ཕྲག་གཅིག་ལྷག་ཡོད་པའི་འགྲུལ་
བཞུད་དེ་ནི་ལས་སླ་པོ་ཞིག་ག་ལ་ཡིན། རྐུན་མ་དང་ཇག་པའི་ཉེན་ཁ་ཆེ་བའི་
གནས་དང་གྲང་ངར་ཆེ་བའི་ས་ཁུལ་ལ་སླེབས་སྐབས། ཞག་ཚིགས་ཤིག་ལ་མ་
སླེབས་བར་ཉིན་སྣེར་མཚན་མཐུད་ཀྱིས་བསྐྱོད་དགོས་པ་བྱུང༌།
ལྷ་སར་གང་མགྱོགས་འབྱོར་དགོས་པ་དེས་འགྲུལ་བཞུད་ལའང་དཀའ་སྡུག་
ཆེ་བའི་སྣང་བ་བྱུང༌། ང་ཚོ་ཞོགས་པའི་ཆུ་ཚོད་གསུམ་པར་ལངས་ནས་གང་ཐུབ་
ཀྱི་འགྲུལ་བཞུད་བྱས་པ་དང་། གུར་ནི་ཁང་པ་ལྟར་ཧ་ཅང་ཆེན་པོ་ཡོད་པས་ལས་
མི་ཚོས་དེ་ལྟེབས་ནས་མདུན་བསྐྱོད་བྱེད་ཅིང༌། ང་ཚོས་ཞོགས་ཟས་རྩ་བ་ནས་ཟ
ཡི་མེད། ཞོགས་ཟས་ཟོས་ན་གྲོད་ཁོག་ལམ་སང་ལྟོགས་ནས་ན་ཟུག་རྒྱག་གི་
འདུག་པར་བརྟེན། ཞོགས་བཅད་བྱས་ནས་ཕྱིན་ན་འབབ་ཚིགས་རྗེས་མར་མ་
སླེབས་བར་དུ་ལྟོགས་ཀྱི་མི་འདུག
༸གོང་ས་མཆོག་ནི་བློ་བཟང་བསམ་གཏན་དང་མཉམ་དུ་རྟ་འདྲུད་འགྱོགས་
བྱམས་ཤིག་གི་ནང་གདན་འདྲེན་ཞུས། ང་ལ་ལོགས་སུ་དྲེལ་བཞི་ཡིས་འདྲུད་པའི་
འགྱོགས་བྱམས་ཤིག་འདུག འགྱོགས་བྱམས་དེ་ཚོ་ནི་སྒེའུ་ཁུང་ཆུང་ངུས་བརྒྱན་
ནས་ཧ་ཅང་ཡིད་འཕྲོག་པ་ཞིག་འདུག ༸གོང་ས་མཆོག་གི་འགྱོགས་བྱམས་ནི་
གོས་ཆེན་སེར་པོས་བརྒྱན་པ་དང་ངའི་དེ་ནི་ལྗང་ཁུས་བརྒྱན་འདུག སྐབས་དེར་རྒྱ་
ལོ་དོན་གྲུབ་ནི་དགུང་ལོ་བཅུ་གཅིག་ཡིན་ལ། ང་དང་མཉམ་དུ་འདུག་དགོས་སྐོར་
ག་ཚོད་ལབ་ཀྱང་ཉན་འཇོག་མེད་པར་རྟ་ལ་ཞོན་ནས་འགྲོ་བ་དང༌། ཡང་མཚམས་
རེར་ང་ལ་གང་ཡང་མ་ལབ་པར་ཞོགས་པ་སྔ་མོ་ནས་གུར་ཕུབ་མཁན་ཚོ་དང་
མཉམ་དུ་འགྲོ་ཡི་འདུག ཁོང་རྟ་ལ་དགའ་པོ་ཡོད་པ་ནི་ཁོང་གི་པ་ལགས་ཀྱི་རྒྱུད་
འཁྲིད་པ་ཞིག་རེད།
ང་ཚོ་ནམ་མཁའ་རྩེ་དང༌། དཔལ་དི། ཚ་འདམ། འབྲོམ་སྟོད་བཅས་བརྒྱུད་
ནས་ཕྱིན། དེ་ནི་གཞུང་ལམ་དེ་འདྲ་མེད་པའི་རྩྭ་ཐང་རེད་འདུག ང་ཚོ་འབྲི་ཆུའི་སྟོད་
ཁུལ་ལ་སླེབས་སྐབས་སེམས་ཅན་རྣམས་གཙང་ཆུ་བརྒལ་བཅུག་སྟེ་ཕར་ཕྱོགས་
སུ་གཏོང་རྒྱུར་ཆུ་ཚོད་ཕྱེད་ཀ་ཙམ་འགོར། གནས་དེ་ནས་གང་མགྱོགས་མགྱོགས་
ཀྱིས་གཙང་ཆུ་བརྒལ་དགོས་པ་ལས་དེ་མིན་འདམ་རྫབ་ནང་ཐིམ་འགྲོ་བར་བཤད།
ལྷ་ས་ནས་སྐུ་ཚབ་དང་གཞུང་ཞབས་མི་སྣ། གཞན་ཡང་སྡེ་དཔོན་སྐུ་དྲག་
ཁག་གཅིག་བཅས་མཐུ་སྟོབས་ཆུ་ཁར་ཕེབས་བསུར་འབྱོར། དེ་རྗེས་གསོལ་ཐབ་
པ་དང༌། སྐུ་ངོ་མཁན་པོ་བཅས་འདམ་སྟོད་དབུ་མ་ཐང་དུ་ཕེབས། དེ་བཞིན་གཞུང་
ཞབས་འགའ་ཡང་ཕེབས་ཏེ། ང་ལ་ལྷ་སའི་བུད་མེད་ཚོས་གྱོན་སྲོལ་ཡོད་པའི་མུ་
ཏིག་དང་བྱུ་རུའི་སྤ་ཕྲུག གོས་ཆེན་གྱི་གྱོན་གོས་དང་མཁོ་ཆས་གཞན་དག་བཅས་
གནང༌། ངས་སྤ་ཕྲུག་དེ་ནི་ཧ་ཅང་ལྗིད་ཆེ་བ་དང༌། ལྷག་དོན་ང་རང་ལོ་ན་བཅུ་དྲུག་
སྐབས་ནས་སྤ་རས་གྱོན་པར་གོམས་འདྲིས་ཆགས་ཡོད་སྟབས་སྤ་ཕྲུག་དེ་མགོ་ལ་
བདེ་པོའང་ཡོང་བ་མི་འདུག་ཅེས་ལབ་ནས་གྱོན་མེད།
ང་ཚོ་རྭ་སྒྲེང་དགོན་པར་སླེབས་སྐབས་རྭ་སྒྲེང་རིན་པོ་ཆེ་མཆོག་གིས་ཕེབས་
བསུ་གནང་བ་དང་། སྐབས་དེར་ཁོང་དགུང་ལོ་སུམ་ཅུའི་ནང་རེད་འདུག ཁོང་ནི་
བོད་གཞུང་དང་༸ གོང་ས་མཆོག་གཉིས་བར་གྱི་རྒྱལ་ཚབ་རེད། ཁོང་གིས་སྤ་
ཕྲུག་དེ་གང་འདྲ་འདུག་ཅེས་བཀའ་འདྲི་གནང་བྱུང༌། ངས་སྤ་རས་དེ་རང་གྱོན་
འདོད་འདུག་ཅེས་ཞུས་པར་ཁོང་ནས་[སྤ་རས]དེ་ནི་ཧ་ཅང་གི་སྙིང་རྗེ་བོ་ཞིག་
འདུག་ཅེས་གསུང་པ་དང༌། གཞན་ཡང་སོ་སོའི་ཆས་གོས་གྱོན་རྒྱུ་དེའང་བླ་ན་མེད་
པའི་དགོངས་ཚུལ་ཞིག་རེད་ལ། མ་ཟད་༸གོང་ས་མཆོག་གི་མ་ཡུམ་ནི་ངེས་པར་
དུ་མ་འདྲ་བ་ཞིག་དགོས་ཞེས་གསུངས་བྱུང་། ངས་ཁོང་ལ་འཚེམ་དྲུབ་ཀྱི་བཟོ་ལྟ་
དེ་ངས་གསར་དུ་བཟོས་པ་ཡིན་ཞེས་ཞུས། ཁོང་ནི་ངའི་སྤ་རས་ཀྱིས་ཡིད་དབང་
འཕྲོག་པ་དང༌། ལྷ་ས་ལ་སླེབས་རྗེས་དགེ་ལུགས་པའི་གྲྭ་པ་ཚོའི་དབུ་ཞྭ་ལ་ཡང་
འཚེམ་དྲུབ་ཀྱི་བཟོ་ལྟ་ཞིག་བཟོ་རོགས་ཞེས་གསུང་གནང་བྱུང༌།
རྭ་སྒྲེང་རིན་པོ་ཆེས་མཚོ་གཟིགས་གནང་ནས་ང་ཚོའི་ལྟག་མཚེར་གྱི་ཁང་
པའི་སྐོར་མཁྱེན་པ་འགྲེལ་བཤད་གནང་བ་དེ་ནི་ངས་སངས་པ་ཞིག་རེད། དེ་ཡང་
ཁོང་གིས་མཁྱེན་གསལ་ལ་སྒོ་རྭའི་རྒྱབ་ལ་ཤིང་སྡོང་གསུམ་དང༌། སྒོ་འགྲམ་ལ་
མཆོད་རྟེན་ཞིག ད་དུང་སྒོ་རའི་ནང་ཁྱི་དཀར་ནག་ཆུང་ཆུང་ཞིག་དང་འདོགས་ཁྱི་
ཆེན་པོ་ཞིག་བཅས་ཡོད་པ་གཟིགས་འདུག་པ་མ་ཟད། ང་ཚོའི་ནང་ལ་མི་རིགས་མི་
འདྲ་བ་མང་པོ་ཡོད་པ་རྣམས་སུ་དག་ཡིན་སྐོར་བཀའ་འདྲི་གནང་བྱུང༌། དེ་རྣམས་
ནི་ཞིང་ལས་ཆེད་གླས་པའི་ཁ་ཆེ་དང་རྒྱ་མི་ལས་ཀ་བ་ཚོ་ཡིན་སྐོར་ཞུས་པ་ཡིན།
ཁོང་ལ་ཨ་མདོ་བ་ཚོ་ནི་མི་རླུང་ལངས་སྐྱེན་པོ་ཡོད་པ་བཞིན་ཞི་ཡང་
མགྱོགས་པོ། དེ་བཞིན་མི་དྲང་པོ་དང་ཁ་རི་ཁ་ཐུག སེམས་ཁམས་དྭངས་གཙང་
ཡིན་པ་བཅས་ཀྱི་བག་ཆགས་ཤིག་བཞག་འདུག ཁོང་གིས་ལྷ་སའི་མི་རྣམས་ནི་ཁ་
གསལ་གཏིང་གསལ་དེ་ཙམ་མེད། ཅེས་དང༌། གཞན་ཡང་། ལྷ་ས་ནས་མི་འདྲ་
མིན་སྣ་ཚོགས་དང་འཕྲད་སྲིད། ཁ་ཤས་ནི་ལྷག་བསམ་རྣམ་དག་དང་ལྷད་མེད་
ཡིན་རུང༌། ཁ་ཤས་ཀྱིས་བསམ་སྦྱོར་གཉིས་ཐད་ནས་གནོད་འཚེ་བྱེད་ངེས། དེ་
བཞིན་གཞུང་ཞབས་པ་ཚོ་ནི་སྤྲེལ་ལད་འཁྲབ་པར་བྱང་ཆུབ་པ་དང༌། ཕྱི་ཚུལ་ནས་
བལྟས་ན་མི་དེ་ཚོ་ངག་འཇམ་མདོག་ཁ་པོ་ཡོད་རུང༌། ཁོ་ཚོའི་སེམས་པ་སུས་ཀྱང་
ཤེས་མི་ཐུབ། དེར་བརྟེན། ཟས་རིགས་ཐད་ལ་དོ་སྣང་གིས་རང་ཉིད་སྒེར་གྱི་ཐབ་
ཚང་ནང་བཟོས་པ་མ་ཡིན་པའི་ཟས་རིགས་ལ་འཛེམ་ཟོན་དགོས་པ་ལས་དེ་མིན་
ཟས་དུག་ཕོག་སྲིད་པ་རེད་ཅེས་བཀའ་སློབ་གནང་བྱུང༌།
ང་ཚོར་རྭ་སྒྲེང་དགོན་པའི་དགེ་འདུན་པ་རྣམས་ཀྱིས་སྣེ་ལེན་གཟབ་རྒྱས་དང་
བཅས་དེར་ཉིན་གསུམ་བསྡད་རིང༌། ཡུལ་འབྲོག་གི་བྲོ་གཞས་དང་། ལྷ་མོ་བ
སོགས་ཀྱིས་གཟིགས་མོ་ཕུལ་གནང་བ་དང་བཅས་ཟབ་ཅིང་རྒྱས་པའི་སྤྲོ་སྐྱིད་ལ་
རོལ། རྭ་སྒྲེང་ནས་ལྷ་ས་བར་ཉིན་གསུམ་གྱི་ལམ་ཐག་ཡིན། ལམ་བར་དུ་དགེ་
འདུན་པ་དང༌། གཞུང་ཞབས་སྐྱ་བོ་རྣམ་པ། སྐུ་དྲག་མི་དྲག་དང༌། གཞན་ཡང་
སེར་འབྲས་དགེ་གསུམ་གྱི་མཁན་པོ་རྣམ་པ་བཅས་༸གོང་ས་མཆོག་ལ་མཇལ་དུ་
ཕེབས་པ་དང༌། ཁོང་རྣམ་པས་༸གོང་ས་མཆོག་ལ་རྟེན་འབྲེལ་མཇལ་དར་ཕུལ་བ་
དང༌། ང་ལའང་དར་དང་གོས་ཆེན་སོགས་ཕྱག་རྟགས་སུ་གནང༌།
ང་ཚོ་རྭ་སྒྲེང་དགོན་པ་ནས་ཐོན་ཏེ། རི་སྒང་ན་ཡོད་པའི་རི་རྒྱ་བསམ་གཏན་
གླིང་དགོན་པ་རུ་ཉིན་གཉིས་ལ་བསྡད། དེ་ནི་མོ་རྩིས་མཁན་ཚོས་ང་ཚོ་ལྷ་སར་
འབྱོར་བའི་དུས་ཚོད་ཅིག་ངེས་གཏན་བྱས་ཡོད་པར་བསྟུན་དགོས་པས་རེད།
སྐབས་དེའི་སེར་སྦྲེང་དུ་རྭ་སྒྲེང་རིན་པོ་ཆེ་དང་ལྷན་དུ། བཀའ་ཤག་ལྷན་
རྒྱས། དགོན་སྡེ་ཁག་གི་ལས་སྣེ་འཛིན་པ་རྣམས་དང༌། མཁན་པོ་ཁག་བཅས་
ཕེབས་པ་དང༌། དེ་བཞིན་ལམ་བར་དུ་དམག་མིའི་རུ་སྒྲིག་དང་དུང་དང་རྒྱ་གླིང་གི་
རོལ་མོའི་བསུ་བ་བཅས་ཀྱིས་རྟེན་འབྲེལ་ཞུས་པའི་རྣམ་པ་དེ་ནི་བརྗིད་ཉམས་དང་
སྤྲོ་སྣང་ལྡན་པ་ཞིག་རེད། སྐབས་དེར། ལྷ་ས་གྲོང་ཁྱེར་དེ་རྒྱང་རིང་ནས་མིག་ལ་
མངོན་པར་གྱུར་པས་མགྲིན་པ་བརྣངས་ཤིང་། དེ་ནི་ངས་ཐེངས་མང་གོ་མྱོང་བ་
དང་ལན་མང་རྨིས་མྱོང་བའི་རྨི་ལམ་ཞིག་མངོན་འགྱུར་བྱུང་བ་དངོས་སུ་མཐོང་བ་
དེ་ཡིན།

ལྷ་སར་འབྱོར་བ།

རྭ་སྒྲེང་ལ་འབྱོར་རྗེས་ངས་འགྱོགས་བྱམས་བཞག་ནས་རྟ་ལ་ཞོན་པ་དང༌།
༸གོང་ས་མཆོག་ནི་གསེར་རྩི་བྱུགས་པའི་འགྱོགས་བྱམས་སྔར་ལས་མཛེས་པ་
ཞིག་གི་ནང་མི་བརྒྱད་ཀྱི་དཔུང་པས་བཏེགས་ནས་གདན་འདྲེན་ཞུས། ང་ཚོ་ལྷ་
སར་འབྱོར་མཚམས་མི་དམངས་སྟོང་ཕྲག་མང་པོས་དགའ་དད་སྤྲོ་གསུམ་གྱིས་
ཕེབས་བསུ་གནང༌།ལམ་འགྲམ་གཡས་གཡོན་ལ་ཕེབས་བསུ་གནང་མཁན་མི་
ཚོགས་མང་དྲགས་ནས་ང་ཚོ་མདུན་བསྐྱོད་བྱེད་པར་ཡང་དཀའ་ཚེགས་ཆེན་པོ་
བྱུང་། མི་དམངས་ཚོས་ཁུ་སིམ་མེར་ལག་གཉིས་ཀྱི་ཐལ་མོ་སྙིང་ཁར་སྦྱར་ཞིང་
མགོ་བོ་སྒུར་ནས་དད་གུས་ཧ་ཅང་ཆེན་པོས་༸གོང་ས་མཆོག་གི་ཞལ་མཇལ་ཞུས་
ཤིང༌། མི་མང་པོ་ཞིག་གི་མིག་ནས་དགའ་བའི་མཆི་མ་བཞུར་བཞིན་འདུག་སྟབས་
ང་རང་ལའང་མིག་ཆུ་བཞུར་གྲབས་བྱས་བྱུང༌། ང་རང་ནི་ཞིང་པའི་བུད་མེད་
དཀྱུས་མ་ཞིག་ནས་ད་ཆ་འདིར་རྒྱལ་བ་རིན་པོ་ཆེའི་མ་ཡུམ་ཞེས་ཨ་མ་ཞིག་ལ་
དབང་བའི་གོ་བབ་མཐོ་ཤོས་དེར་སླེབས་པ་རེད།
ང་ཚོ་ལྷ་སར་འབྱོར་མ་ཐག ྋགོང་ས་མཆོག་གི་དབྱར་ཁའི་བཞུགས་གནས་
ནོར་བུ་གླིང་ཁར་ཕྱིན། ྋགོང་ས་མཆོག་སྐུ་སྒེར་གྱི་གཟིམ་ཆུང་ནང་གདན་འདྲེན་
ཞུས་ཏེ། ཕེབས་བསུའི་རྟེན་འབྲེལ་མཛད་སྒོ་དབུ་འཛུགས་གནང་སོང་། རྟེན་
འབྲེལ་མཛད་སྒོཪ་གསོལ་ཇ་དང་གྲོ་མ་འབྲས་སིལ་སོགས་བཏེགས། མཛད་སྒོ་
གྲུབ་མཚམས་ང་དང་ནང་མི་ཚོར་སྡོད་ཁང་གནང་སོང་བ་དེ་ནི་༸གོང་ས་མཆོག་
གི་གཟིམ་ཆུང་གི་ཉེ་འགྲམ་དུ་འདུག
སྡོད་ཁང་དེའི་ནང་ཕྱིན་པར། འབྲས་དང༌། གྲོ་ཞིབ་དོ་པོ་དང༌། ཇ། མར་
བཅས་མང་པོ་བཀོད་སྒྲིག་གནང་འདུག དེར་ང་ཚོར་དར་དང་གོས་ཆེན། རུམ་
གདན། རྟེན་འབྲེལ་མཇལ་དར་བཅས་གནང་བྱུང༌། ཕྱི་ཉིན་དེར། བོད་གཞུང་གིས་
ལས་ཀ་བྱེད་མཁན་དཔེར་ན། དྲུང་ཡིག་དང་སྐད་སྒྱུར། ཞབས་ཞུ་བ་དང་ཞབས་
ཞུ་མ། རྟ་རྫི་དང་ཆུ་ལེན་མཁན། དེ་བཞིན་གསོལ་ཐབ་པ་དང་གཉེར་པ་བཅས་
བཀོད་སྒྲིག་གནང་སོང༌།
ཡ་མཚན་པ་ཞིག་ལ། ྋགོང་ས་མཆོག་གིས་ཁོང་གི་གཟིམ་ཆུང་ནང་གི་དམ་
སྦྱར་བྱས་ཏེ་ཡོད་པའི་སྒམ་ཆུང་དེ་ཚོའི་ཁ་ཕྱེས་ནས་ཅི་ཞིག་འཚོལ་གྱིན་འདུག
མཐའ་མ་དེར། སྒམ་ཆུང་ཞིག་གི་ནང་ནས་ཁོང་གིས་ཞིབ་འཚོལ་གནང་བཞིན་པའི་
དངོས་པོ་དེ་རྙེད། དེ་ནི་གོས་ཆེན་གྱིས་སྒྲིལ་ནས་བཞག་ཡོད་པ་ཞིག་རེད། ངས་
ཁོང་ལ་དེ་ཅི་ཡིན་གང་ཡིན་གྱི་སྐད་ཆ་དྲིས་པར། སྒམ་ཆུང་ནང་ན་ཚེམས་ཤིག་
ཡོད་ཅེས་གསུང་གི་འདུག ཁོང་གིས་སྒམ་ཆུང་དེ་ཁ་ཕྱེས་སོང་བར། དེའི་ནང་དུ་
དངོས་གནས་ཚེམས་ཤིག་འདུག་པ་དེ་ནི་རྒྱལ་བ་སྐུ་ཕྲེང་བཅུ་གསུམ་པའི་རེད་
ཟེར།
ང་ཚོ་ཕྱི་ཟླ་བརྒྱད་པའི་ནང་ལྷ་སར་འབྱོར། དུས་དེ་ནི་ཤིང་འབྲས་སྨིན་པའི་
སྐབས་ཏེ་སྟོན་ཁ་རེད། ནོར་བུ་གླིང་ཁ་ནི་མེ་ཏོག་གིས་ཁེངས་ནས་འདུག དེར་
བརྟེན། ང་རང་ནི་ལྷའི་སྐྱེད་ཚལ་ཅིག་ཏུ་སླེབས་པ་ལྟར་ཉིན་ལྟར་སྐྱེད་ཚལ་ནང་ཀུ་
ཤུ་དང་། ལི། སྟར་ཁ་སོགས་འཐུ་སྒྲུབ་བྱས་ནས་དུས་འདས། ངའི་བུ་བློ་བཟང་
བསམ་གཏན་ནིྋགོང་ས་མཆོག་ལ་དཔེ་ཁྲིད་ཀྱི་སྐབས་དང༌། ཞལ་ལག་གི་དུས།
གཞན་ཡང་སྐུ་རྩེད་གནང་རོགས་བཅས་སུ་ལྷན་སྡོད་བྱས།
ང་ཚོ་ནོར་བུ་གླིང་ཁར་འབྱོར་བའི་བདུན་ཕྲག་དང་པོ་དེར། གཞུང་ཞབས་
སེར་མོ་བ་དང་སྐྱ་བོ། སྐུ་དྲག་རྣམ་པའི་སྐུ་ཟླ་བཅས་སྐུ་མགྲོན་མང་པོ་ཕེབས་བྱུང༌།
སྐབས་དེར། གཟབ་ནན་ངང་གླེང་མོལ་བྱེད་དགོས་པ་དང༌། ལྷག་དོན་སྐད་སྒྱུར་
བརྒྱུད་དགོས་པ་ཡིན་པས་སྐྱིད་ལྷོད་ཅིག་ནི་ཁྱོན་ནས་མ་བྱུང༌། མི་མང་པོས་ང་
རང་ལྟག་མཚེར་ལ་ཡོད་སྐབས་ཀྱི་གནས་སྟངས་དང༌། ལྷ་སར་འགྲུལ་བཞུད་ཀྱི་
བརྒྱུད་རིམ་སོགས་ལ་ཡ་མཚན་ཆེན་པོ་བྱེད་ཀྱི་འདུག གང་ལྟར། རྒྱས་སྤྲོས་ཀྱི་
འཚོ་བ་ཞིག་གི་ཀློང་ནས་ཟླ་བ་གསུམ་ཙམ་གྱི་དུས་ཚོད་ཕྱིན།
དེ་རྗེས་ང་ལ་ཚོར་སྣང་བྱུང་བ་ཞིག་ལ། ལས་དབང་ཞིག་གིས་གཞན་གྱིས་ང་
ལ་གུས་བརྩི་ཅི་ཙམ་བྱས་ཀྱང་རུང་། ཉིན་ལྟར་ལས་མེད་དུ་སྡོད་དགོས་པ་དེར་ཞེ
ནས་སུན་སྣང་སྐྱེས་ཤིང་། ད་ཆ་ང་ལ་རྒྱལ་མོ་ལྟར་གྱི་ཞབས་ཞུ་བ་ཡོད་ནའང༌།
ཙོང་ཁ་ལ་ཡོད་སྐབས་ཀྱི་སྐྱིད་སྣང་དེ་མི་འདུག སྐབས་དེ་དག་ཏུ་ངས་སེམས་
གཏིང་ནས་ཕ་ཡུལ་དྲན་ཞིང་མཆི་མ་དབང་མེད་དུ་བཞུར། ང་ཕ་ཡུལ་དུ་ཡོད་
སྐབས། ནང་མིའི་འཚོ་གནས་ཀྱི་ཆེད་དུ་ལས་ཀ་མང་པོ་བྱེད་དགོས་ཀྱི་ཡོད་
ནའང༌། དེ་རུ་ལུས་བདེ་སེམས་སྐྱིད་ཀྱི་སྣང་བ་དང་། རང་ལ་རང་དབང་དང་བག་
ཕེབས་ཀྱི་འཚོ་གནས་ཤིག་ཡོད། རང་གིས་དཀའ་ལས་བརྒྱབ་པ་ལ་དེ་འབྲེལ་གྱི་
གྲུབ་འབྲས་སོན་དུས་སུ་ཡིད་ཀྱི་འདོད་པ་ཁེངས་པའི་དགའ་སྣང་དེ་ཡོངས་སུ་
རྟོགས་ཤིང༌། ཞིང་ལས་བྱེད་པ་དང་ནང་མིའི་ལྷན་དུ་སྡོད་པ་བཅས་ནི་མི་ཚེའི་སྙིང་
པོ་དེ་ཡིན་པར་སེམས་ཀྱི་ཡོད།

འཚོ་གནས་གསར་པར་ཞུགས་པ།

ལྷ་སར་སླེབས་ནས་ཟླ་བ་ལྔ་ཕྱིན་པའི་རྗེས་ལ། ༸གོང་ས་མཆོག་གི་
བཞུགས་གནས་པོ་ཏཱ་ལའི་ཕོ་བྲང་དུ་སྤོས།“ བརྗིད་ཉམས་ལྡན་པའི་ཕོ་བྲང་དེ་ནི
རི་བོ་ཞིག་གི་སྒང་ལ་བཞེངས་ཡོད་པས་མཛེས་ཤིང་བརྗིད་ཉམས་ལྡན། ང་རང་ལ་
མཚོན་ན་དེར་ཐོག་མར་བསྐྱོད་སྐབས་ངར་ཤུགས་དང་བཅས་ཕྱིན། རྡོ་སྐས་རེ་རེ་
བཞིན་འཛེགས་ནས་མཐར་ཐོག་རྩེག་བཅུ་གསུམ་བར་སླེབས་པའི་བར་ལ་ཁྱོན་
བསྡོམས་དུས་ཚོད་སྐར་མ་ཉི་ཤུ་འགོར་འདུག དེར་གསེར་དངུལ་སོགས་རིན་ཐང་
གཞལ་དུ་མེད་པས་བརྒྱན་པའི་ཞལ་ཐང་གིས་ཁེངས་པ་དང༌། གསེར་སྦྱང་བཙོ་
མས་ལེགས་པར་བརྒྱན་ནས་བཞེངས་པའི་༸རྒྱལ་བ་སྐུ་ཕྲེང་རིམ་བྱོན་གྱི་སྐུ་གདུང་
མཆོད་རྟེན་དེ་ཚོར་མཇལ། དེ་ཚོ་ནི་བློ་ཡུལ་ལས་འགོངས་པ་ཞིག་རེད། གསེར་
གདུང་ལྷ་ཁང་ཆེན་མོ་དེ་འདྲ་ནི་ས་གནས་གཞན་དང་གཞན་དུ་མཇལ་རྒྱུ་མེད་པ་
ཞིག་རེད་སྙམ་པ་ཞིག་ཀྱང་བྱུང་། ང་རང་ཐེངས་དང་པོ་ཕོ་བྲང་པོ་ཏཱ་ལར་འབྱོར་
དུས། དེ་ནི་མཇལ་མྱོང་མྱོང་ཞིག་དང༌། ཐེངས་མང་པོར་དེར་སླེབས་མྱོང་བའི་ཚོར་
སྣང་ཞིག་བྱུང༌། དེ་ཡང་ང་རང་ལྟག་མཚེར་ལ་ཡོད་སྐབས་རེད། ྋགོང་ས་མཆོག་
མ་འཁྲུངས་པའི་སྔོན་དེར། རྟག་པར་པོ་ཏཱ་ལ་རྨི་ལམ་དུ་རྨིས་མྱོང་བས་ད་ཐེངས་
ངས་གང་མཇལ་བའི་ཁང་མིག་སོགས་ནི་ཏག་ཏག་དེ་སྔ་རྨི་ལམ་ནས་མཇལ་བ་དེ་
རང་རེད་འདུག
པོ་ཏཱ་ལའི་ཕྱོགས་ཚང་མར་ཤིང་སྒོ་སྒོ་ལྕགས་ཆེན་པོ་ཡོད་པ་དེ་འདྲ་ཡོད་
ཅིང༌། དེར་འགྲོ་བསྐྱོད་བྱེད་པར་དམིགས་བསལ་གྱི་སྒྲིག་གཞི་འགའ་ཡོད་པ་ནི།
བོད་ཞྭ་དང་བོད་ལྷམ་གྱོན་པ་ལས། ཕྱི་རྒྱལ་གྱི་ཞྭ་ལྷམ་གྱོན་མི་ཆོག་པ་དང་། གྲི་
དང་མེ་མདའ་འཁྱེར་ནས་འགྲོ་སྐྱོད་མི་ཆོག་པ་བཅས་གཞུང་སྒོའི་སྦྱར་པང་སྟེང་
བཀོད་ནས་འདུག ང་རང་པོ་ཏཱ་ལའི་མཛད་སྒོ་ཚང་མར་རྟ་ལ་ཞོན་ནས་བསྐྱོད་པ་
དང༌། ལོ་གསར་སྐབས་ལ་མཛད་རིམ་མང་པོ་ཡོད་པས། ང་ཚོ་ལ་པོ་ཏཱ་ལའི་ནང་
ནས་ཐབ་ཚང་དང༌། སྐུ་མགྲོན་མཇལ་འཕྲད་ཁང་སོགས་འཐུས་ཚང་ཡོད་པའི་སྡོད་
ཁང་ཞིག་ཀྱང་གནང་བྱུང༌།
དང་ཐོག་ལྷ་སའི་ལུགས་སྲོལ་དེ་ཚོར་གོམས་འདྲིས་དཀའ་བ་ཞིག་བྱུང་། དེ་
ནི་ཙོང་ཁའི་ཡུལ་སྲོལ་དང་མི་འདྲ་བས་རེད། ངས་འགལ་འཛོལ་མི་ཡོང་བའི་ཆེད།
མི་གཞན་གྱིས་ཇི་ལྟར་བྱེད་ཀྱི་ཡོད་མེད་ལ་གཟབ་ནན་གྱིས་བལྟས་པ་ཡིན། ངས་
རང་གི་འདོད་མོས་བཞིན་ཞབས་ཞུ་མ་འཁྲིད་ནས་ག་ས་གང་ལ་འགྲོ་བསྐྱོད་ཆོག་
ཀྱང༌། དེ་སྐབས་ཀྱི་མི་ཚེ་དེ་ནི་སྤྱི་ཚོགས་ཀྱི་ལྟ་སྟངས་དང་འགྲོ་ལུགས་མང་པོ་
ཞིག་གིས་བཅིངས་ནས་ཡོད་པ་སྟེ། དཔེར་ན། ངས་ཁྲོམ་དང་ཐ་ན་ཇ་ཁང་ཆུང་
ཆུང་དེ་ཚོ་རྟ་ཐོག་ནས་མཐོང་བ་ཙམ་ལས་དེ་དག་གི་ནང་དུ་ཁྱོན་ནས་འགྲོ་མ་ཐུབ།
ངས་སེར་འབྲས་དགེ་གསུམ་དང་དེ་མིན་གྱི་དགོན་སྡེ་མང་པོ་མཇལ་མོད། སེར་
འབྲས་གཉིས་ནི་ཡག་ཤོས་འདྲ་ཞིག་རེད།
༸གོང་ས་མཆོག་དགུང་ལོ་བཅུ་གཅིག་གམ་བཅུ་གཉིས་ལ་ཕེབས་དུས།
ཁོང་གི་རྒྱུགས་སྤྲོད་དང་པོ་དེ་འབྲས་སྤུངས་ལ་བཏང་གནང་མཛད། དུས་དེར། ང་
རང་ཉིན་བཅུའི་རིང་ཁོང་དང་ལྷན་དུ་བསྡད་པ་ཡིན། དེ་ཡང་བུད་མེད་ཡིན་ན།
དགོན་པའི་ལྕགས་རིའི་ནང་ཞག་སྡོད་མི་ཆོག་པས། ང་ཚོ་ནང་མི་ཚོ་དགོན་པའི
སྐོར་ལམ་དུ་ཡོད་པའི་མགྲོན་ཁང་དུ་བསྡད། སྐབས་དེར་ལྟད་མོ་བ་སྟོང་ཕྲག་
འགའ་ཁོང་གི་ཡིག་རྒྱུགས་ལ་མཇལ་བར་སླེབས། སེ་ར་དང་དགའ་ལྡན་གྱི་དགེ་
བཤེས་རྣམ་པས་རྒྱུགས་བཞེས་གནང་བ་རེད། ང་རང་ཨ་མ་ཞིག་ཡིན་པའི་ཆ་
ནས། ༸གོང་ས་མཆོག་གིས་ཡིག་རྒྱུགས་གང་འདྲ་ཞིག་བཏང་ཡོང་སྙམ་ནས་
དངངས་འཚབ་སྐྱེས་བྱུང་མོད། འོན་ཀྱང༌། དགེ་བཤེས་རྣམ་པས་དྲི་བ་གནང་དུས།
ཁོང་གིས་ལན་ཐོགས་མེད་དུ་གནང་བར་བརྟེན། ངའི་སེམས་འཚབ་ནི་དོན་མེད་ཀྱི་
སེམས་ཁྲལ་ཞིག་ཡིན་པ་རྟོགས་ནས་སེམས་ངལ་དེ་རང་བཞིན་གྱིས་ཡལ་བ་ལྟར་
གྱུར།
ང་ལ་ལྷ་སའི་སྤྱི་ཚོགས་ཀྱི་འགྲོ་སྟངས་སྐོར་མང་པོ་སྦྱང་རྒྱུ་ཡོད་པ་དང་།
དེར་དོ་སྣང་བྱེད་པའི་ཐབས་བྱུས་རིགས་ལ་བསམ་བློ་བཏང་བ་ཡིན། ང་རང་དྲང་
བདེན་དང་ཁ་ཞེ་གཉིས་མེད་གཙིགས་སུ་བྱེད་པའི་ཙོང་ཁའི་ཞིང་པའི་ཁོར་ཡུག་
ནང་འཚར་ལོངས་བྱུང་བ་ཞིག་ལ་མཚོན་ན། མངོན་ལྐོག་རྒྱབ་མདུན་བྱེད་རྒྱུ་ནི་
རང་ཉིད་ལ་རྒྱུས་མེད་ལྟ་བུ་ཡིན། མཚམས་རེར་ངས་ཚིག་རྩུབ་དང་གནོད་སེམས་
བྱ་རྒྱུ་ཡང་སྦྱང་དགོས་ཀྱི་འདུག རིམ་བཞིན་ངས་ལྷ་སའི་སྤྱི་ཚོགས་དེ་ངས་ཡིད་
ཆེས་བྱས་པ་དང་བསམ་པ་ནང་བཞིན་ཞིག་མིན་པ་ཤེས་རྟོགས་བྱུང༌།
གཟིམ་ཤག་ལྷ་ཀླུའི་ལྕམ་སྐུ་ཞབས་ནི་ལྷ་སར་ས་སྐྱེས་རྡོ་སྐྱེས་ཤིག་ཡིན་ལ་
ཁོང་མོ་ནི་ངའི་གྲོགས་མོ་ཞིག་ཀྱང་ཡིན། ཁོང་མོ་ནི་ང་ལ་སྐུ་དྲག་མི་དྲག་ཚོའི
མཉམ་དུ་འགྲོགས་འབྲེལ་བྱེད་སྐབས་དོགས་ཟོན་བྱེད་དགོས་པ་དང༌། དོན་མེད་ཀྱི
སྨྲ་བ་ཉུང་དགོས་ཞེས་ནང་ཚག་གི་བསླབ་སྟོན་གནང་མཁན་ངོ་ཤེས་ཉུང་ངུ་ཞིག་
ཡོད་པའི་གྲས་ཀྱི་གཅིག་ཡིན། དུས་སྐབས་དེར། ངས་ལྷ་སའི་ཁ་སྐད་ཤེས་ཀྱི་མེད་
པ་དང་། རང་ཉིད་ཀྱིས་བཤད་པ་དག་ལ་གོ་ནོར་ཐེབས་འཇུག་འདོད་ཀྱང་མེད་
པས། ངས་ལྷ་སའི་ཁ་སྐད་སྦྱངས་པ་དེར་ལོ་ངོ་གཉིས་ཧྲིལ་པོ་འགོར་སོང་། ཚ་
རོང་གཟིམ་ཤག་གི་ཚ་རོང་ཨ་མ་ལགས་དང་། རག་ཁ་གཟིམ་ཤག་གི་ཨ་མ་
ལགས་རྣམ་པ་གཉིས་ནི་ཡ་རབས་བཟང་སྤྱོད་དང་ལྡན་པ་ཞིག་ཡིན། ཁོང་རྣམ་པ་
གསུམ་གྱི་དགོངས་ཚུལ་གཅིག་མཚུངས་ཡིན་པ་དེས། ང་ལ་བརྡ་ལན་ཞིག་སྤྲད་པ་
ནི། ང་ལ་ཐུག་འཕྲད་དུ་ཕེབས་མཁན་ཚོར་རང་ཉིད་ཀྱི་བསམ་ཚུལ་ཚང་མ་ཁ་
གསལ་གཏིང་གསལ་དང་བཤད་རྒྱུ་མང་དྲགས་རྒྱུ་མེད་ཅེས་པ་དེ་རེད། ཁྱད་དུ་
འཕགས་པའི་གྲོགས་མོ་རྣམ་པ་གསུམ་གྱིས་བསླབ་བྱ་བསྐྱོན་པ་དེ་ནི་བཀའ་དྲིན་
བླ་ལྷག་ཏུ་ཆེ་ནའང༌། དེས་ང་ལ་མ་འོངས་པར་བློ་དོགས་དང་དངངས་འཚབ་བྱེད་
དགོས་པའི་ཉེན་བརྡ་ཞིག་ཀྱང་སྤྲད་བྱུང༌།
རག་ཤག་ལྕམ་སྐུ་ཞབས་ཀྱིས་ང་རང་ལས་བྲེལ་ཡོད་མེད་བཀའ་འདྲི་གནང་
གི་ཡོད་པར། ངས་མེད་ཅེས་ཞུས་ན་རྩེད་མོ་རྩེ་བར་སྐུལ་མ་དང་བཅས་ངའི་ནང་ལ་
ཡང་ཡང་ཕེབས་ཤིང༌། ང་ཚོས་རྒྱ་མིའི་མིག་མང་གྲུ་བཞི་དེ་རྩེད་ཀྱི་ཡོད། དེ་ནི་
སྣང་བ་སྐྱིད་པོ་འདྲ་ཞིག་ཡོད། དེ་ནས་ཁོང་གིས་ང་ལ་སྒྲུང་གསུངས་པ་དང༌།
གཞན་ཡང་རྒྱུན་ལྡན་བུད་མེད་ཚོ་དང་མཉམ་འཛོམས་བྱེད་དུས་ལྟར་ཁ་བརྡ་གློད་
ནས་སྡོད་པ་རེད།
ང་ཚོ་ལྷ་སར་སླེབས་རྗེས་ྋརྒྱལ་བ་སྐུ་ཕྲེང་བཅུ་གསུམ་པ་ཆེན་པོ་སྐུ་སྒེར་ལ་
ས་ཆ་ཞིག་ཡོད་འདུག་པ་དེ་གནང་བྱུང་། དེ་ཡང་སྐུ་ཕྲེང་བཅུ་གསུམ་པ་མཆོག་ལ་
དབྱིན་ཇིའི་གཞུང་ཚབ་ཁང་ནས་ས་ཆ་དེ་འཚོང་རོགས་ཞེས་འབོད་སྐུལ་གནང་
ཡོད་རུང་། ཁོང་ནས་རྗེས་ཕྱོགས་དེ་ཁོང་རང་ལ་དགོས་མཁོ་ཡོད་གསུངས་ནས་
བཙོངགནང་མེད་པ་ཡིན་སྐད། དེ་ནི་གཞི་རྒྱ་ཆེ་ལ་ལྕང་མས་ཁེངས་ནས་ཡོད་པའི་
ལྕང་གསེབ་ཤར་ཟེར་བའི་ས་ཆ་དེ་རེད། དེ་བཞིན་གནས་ཆུང་ཆོས་སྐྱོང་ལ་ས་ཆ་
དེར་ཁང་པ་བརྒྱབ་ན་ས་བཀྲ་ཤིས་མིན་གྱི་ལུང་བསྟན་ཐེངས་མང་ཞུས་ནས་ལུང་
བསྟན་གནང་དོན་ལྟར་དེར་ཁང་པ་བརྒྱབ་པ་རེད། ཁང་པ་དེ་ནི་བོད་གཞུང་གིས་
བཟོ་བཀོད་ལྟར་བརྒྱབ་པ་དང༌། རྡོ་རྩིག་གི་བོད་ཁང་ཐོག་རྩེག་གསུམ་ཅན་ཞིག་
ཡིན། ཐོག་རྩེག་གཉིས་སྒོ་རའི་རྒྱབ་ཕྱོགས་ལ་ཡོད། ང་ཚོ་ནོར་བུ་གླིང་ཁར་ལོ་
གསུམ་བསྡད་རྗེས་དམག་མི་དང་རོལ་ཆ་བ་ཉིས་བརྒྱ་ཙམ་གྱི་སེར་སྦྲེངས་དང་
བཅས་ཁང་པ་གསར་པ་དེར་སྤོས་ཏེ་ཕྱི་ལོ་1959 བར་དེར་བསྡད།
ལྷ་སར་ང་ཚོར་ཞབས་ཞུ་བ་མང་པོ་ཡོད། དཔེར་ན། གནས་བྲིས་གཏོང་
ལེན་གནང་མཁན་གྱི་ཕྱག་མཛོད་དང༌། རྒྱུ་དངོས་དོ་དམ་གནང་མཁན་གྱི་གཉེར་
པ། དེར་ཕྱག་རོགས་གནང་མཁན་གྱི་དྲུང་ཡིག དེ་བཞིན་ང་ལ་ཞབས་ཞུ་མ་གཉིས་
དང༌། ངའི་བུ་མོའི་ཕྲུ་གུར་བལྟ་མཁན་གྱི་བུ་རྫི་དང་བཅས་ཞབས་ཞུ་མ་གཉིས།
ངའི་ཁྱོ་གར་ཞབས་ཞུ་བ་དྲུག་དང༌། བུ་རྒྱལ་ལོ་དོན་གྲུབ་ལགས་ལ་བཞི་བཅས་
ཞབས་ཞུ་བ་མང་པོ་ཡོད། དེ་བཞིན་ནང་མི་ཚོར་ཐབ་ཚང་གཅིག་དང་ཞབས་ཞུ་བ་
ཚོར་ཐབ་ཚང་གཅིག་བཅས་ཐབ་ཚང་གཉིས། གཞན་ཡང༌། ཐབ་ཚང་ཚང་མར་མ་
བྱན་དང་སྔོ་ཚལ་གཙང་མ་བཟོ་མཁན་ཡོད། ཆིབས་དཔོན་ལ་སྐྱེས་པ་ལས་རོགས་
མང་པོ་ཡོད་ལ། ཁོང་ནས་ང་ཚོར་རྟ་ལྔ་བརྒྱ་ཡོད་པ་དེ་དག་འཚོ་སྐྱོང་བྱེད་ཀྱི་ཡོད།
ཙོང་ཁར་ང་ཚོ་རང་ཉིད་ཀྱི་ས་ཞིང་ཡོད་ལ་ཁྱིམ་མི་ཚོ་དང་ལས་མི་ཚོའི་ལས་
རོགས་ལ་བརྟེན་ནས་ས་ཞིང་འདེབས་ལས་མཉམ་དུ་བྱེད། འོན་ཀྱང་། ལྷ་སར་
སྦྱིན་བདག་ཚོས་ལས་ཀ་ཚང་མ་ཞབས་ཞུ་བ་ཚོར་སྐུལ་ནས་བྱེད་དུ་འཇུག མི་
ཚང་འགའ་རེས་ཞབས་ཞུ་བ་ཚོར་ཧ་ལས་པའི་མཐོང་ཆུང་བྱེད་སྟངས་དེར་ང་རང་
ཁོང་ཁྲོ་ལངས་ཀྱི་ཡོད། གཞན་ཡང་། ཞབས་ཞུ་བ་འགའ་ཤས་ནི་ཉིན་ལྟར་ཞིང་ཁ་
ནས་ཐོན་རྫས་འོར་འདྲེན་ཆེད་ཡར་མར་ཐེངས་དྲུག་བདུན་ཙམ་བསྐྱོད་དགོས་ཀྱང༌།
ད་དུང་ཕྱག་མཛོད་དང་གཉེར་པས་ཁོང་ཚོར་སྐད་ཆ་མི་བཤད་པའམ། ཡང་ན།
ཁོང་ཚོ་དེར་སླེབས་ཡོད་མེད་སོགས་ལ་དོ་སྣང་ཙམ་ཡང་མི་བྱེད་པ་རེད། ངས་
ཐེངས་འགའ་ལ་མཐོང་ཆུང་སོགས་ཀྱི་བྱེད་སྟངས་ངན་པ་དེར་གཤེ་གཤེ་བཏང་
བར། གཞི་ནས་ང་ཚོའི་ཁྱིམ་མིའི་ནང་གནས་ཚུལ་དེ་རིགས་མཚམས་འཇོག་བྱེད་
ཐུབ་ཙམ་བྱུང༌། ད་དུང་ངས་ཞབས་ཞུ་བ་ཚོར་ཀེ་དང་མེ་”ཞེས་མཐོང་ཆུང་གིས་
འབོད་མ་བཅུག་པར་ཁོང་ཚོའི་མིང་ངོ་མ་འབོད་དགོས་པ་ཡང་ནན་བཤད་བྱས་པ་
ཡིན།
ང་རང་ཞོགས་པ་ཆུ་ཚོད་དྲུག་པར་ཡར་ལངས་ནས་ཕྱག་ཉིས་བརྒྱ་ཙམ་
འཚལ་རྗེས་ཁ་ཏོན་རྣམས་འདོན། ཆུ་ཚོད་བརྒྱད་དང་ཕྱེད་ཀར་ཞོགས་ཟས་ལ་
རོལ། དམིགས་བསལ་གྱི་འདུ་འཛོམས་ལ་བཀའ་ཕེབས་པ་དཔེར་ན། ྋགོང་ས་
མཆོག་གི་མཇལ་བཅར་དང་། སྐབས་རེར་མཆོད་མཇལ། ཡང་ན། པོ་ཏཱ་ལར་
མཛད་རིམ་གལ་ཆེན་འདྲ་ཡོད་ན་དེར་བསྐྱོད་པ་བཅས་བྱེད་པ་ལས། དེ་མིན་ཉིན
ལྟར་ལྕང་གསེབ་ཤར་གྱི་ལྡུམ་རའི་ནང་མེ་ཏོག་འདེབས་ལས་བྱས་ནས་སྡོད་པ་དང་
དགོང་དྲོ་ཆུ་ཚོད་དགུ་པར་ཉལ་གྱི་ཡོད།
ལྷ་སར་སླེབས་ནས་ལོ་གཅིག་ཙམ་ཕྱིན་རྗེས། ངས་བུ་རྒྱལ་ལོ་དོན་གྲུབ་ཟས་
ཞིམ་སློབ་གྲྭར་“བཏང་བ་དང་། དེར་ལོ་གཉིས་བསྡད་ནས་རྒྱ་ནག་ཏུ་ཕེབས་པ་
རེད། ཁོང་སློབ་གྲྭར་བཞུགས་རིང་བྱ་སྒྲོ་རྩེ་བར་བསྐྱོད་པ་དང༌། གྲོགས་པོའི་མཉམ་
དུ་ཤོག་བྱ་གཏོང་བར་བསྐྱོད་པ་བཅས་སྤྱོད་པ་ཧ་ཅང་གི་སྤྱོད་ངན་དང་འཚུབ་པོ་
ཡོད་པར་གྲགས། དེར་བརྟེན། ཉིན་ཞིག་རྒན་ལགས་ཀྱིས་ཁོང་འཇུས་ཏེ་དབྱུག་པ་
གཞུས་ནས་ཉེས་རྡུང་བཏང་འདུག སྐབས་དེར་ཕྲུ་གུར་ཉེས་རྡུང་ཚབས་ཆེན་དེ་
འདྲ་བཏང་བ་དེ་ནོར་འཁྲུལ་རེད་བསམ་ནས་ང་རང་རླུང་ལངས་བྱུང་ཡང་། རྗེས་
ནས་ཤེས་རྟོགས་བྱུང་བར་གཞིགས་ན། དེ་ནི་ངའི་བུའི་ནོར་འཁྲུལ་ཡིན་པ་དང༌།
དེའི་རྗེས་ནས་ཁོང་ཡང་བྱ་སྒོ་རྩེ་བ་སོགས་ལ་བསྐྱོད་མི་འདུག
ང་ཚོ་ལྷ་སར་སླེབས་ནས་ལོ་གཅིག་གི་རྗེས་ངའི་ཁྱོ་གས་ངའི་བུ་མོ་དང་མག་
པ་གཉིས་ལྷ་སར་བསུས། ” དེ་ཡང་སྐབས་དེར་ཚེ་རིང་སྒྲོལ་མ་ནི་ངེད་ཚོར་ཡོད་
པའི་བུ་མོ་གཅིག་པོ་དེ་ཡིན་ལ། ཁོང་ངེད་གཉིས་ཀྱི་འགྲམ་ལ་དགོས་མཁོ་བྱུང་
སྟབས། ཚོང་པ་འགའ་ཙོང་ཁར་ཕྱིར་ལོག་བྱེད་སྐབས་དང་བསྟུན། ཁོང་ཚོ་མཉམ་
དུ་འཁྲིད་ཡོང་དགོས་པར་མངགས།
དེ་ནས་ལོ་གཅིག་གི་རྗེས་ལ་ངའི་བུ་ནོར་བུ་ཡང་ཕེབས་པ་བཅས་ནང་མི་ཚང་
མ་སླར་ཡང་ལྷ་སར་མཉམ་འཛོམས་བྱུང༌། ལྟག་མཚེར་རིན་པོ་ཆེ་ནི་ལོ་གཅིག་
ཙམ་རིང་ང་ཚོ་མཉམ་དུ་བཞུགས་པ་དང་། དེ་ནས་འབྲས་སྤུངས་ལ་སློབ་གཉེར་
གནང་དུ་ཕེབས་ནས་དེར་ལོ་དྲུག་བཞུགས། དེ་རྗེས་སྐུ་འབུམ་དགོན་པའི་མཁན་
པོ་གནང་དུ་ཕེབས། ངའི་བུ་བློ་བཟང་བསམ་གཏན་ནི་༸གོང་ས་མཆོག་དང་ལྷན་དུ་
ལོ་གཉིས་ལྷག་ལ་བཞུགས་རྗེས་ཟས་ཞིམ་སློབ་གྲྭར་བཏང་བ་དང་། དེར་ལོ་
གཅིག་བཞུགས་ནས་ཁོང་ཡང་འབྲས་སྤུངས་དགོན་པར་ཕེབས་པ་རེད།

ཡ་མཚན་གྱི་ཡུལ་སྲོལ།

སྤྱི་ཚོགས་གང་སར་ཐུན་མོང་མ་ཡིན་པའི་ཡུལ་སྲོལ་རེ་ཡོད་པ་ལྟར། ལྷ་
སར་མཚོན་ནའང་ཐུན་མོང་མ་ཡིན་པའི་ལྷ་སའི་ཡུལ་སྲོལ་ཡོད། ང་ཚོ་ནི་ཞིང་
ལས་བྱེད་མཁན་ཡིན་སྟབས། ལྷ་སའི་མི་དྲག་མང་པོ་ཞིག་གིས་མཐོང་ཆུང་བྱེད་
ཅིང་། ཨ་མདོ་ནས་ཡོང་བའི་ཆ་ནས་ཕྱི་མིར་བརྩི་བ་རེད། ལྷ་སར་སླེབས་ནས་ལོ་
ཤས་ཕྱིན་པའི་རྗེས་ལ་ལྟ་སྟངས་དེ་རིགས་ཡོད་པ་ཧ་གོ་བྱུང༌། དེ་ཡང་མཐོང་ཆུང་
བྱེད་མཁན་ཚོས་ང་ཚོར་ཐད་ཀར་བཤད་པ་མ་ཡིན་པར་བློ་ཐག་ཉེ་བའི་གྲོགས་པོ་
ཚོས་དེ་སྐོར་གསུང་པ་ལས་གསལ་རྟོགས་བྱུང༌།
ངས་བསམས་ན། ངས་སྤ་རས་གྱོན་ནས་བསྡད་སྟབས། སྐྱེས་སྨན་མང་ཆེ་
བས་ཁ་ནས་མ་བཤད་ནའང༌། དེ་ནི་ཆ་མ་ཚང་བ་ཞིག་ཏུ་མཐོང་གི་ཡོད་པ་རེད།
ལྷ་ས་ནི་དེང་རབས་ལ་ཕྱོགས་ཆེ་བའི་སྤྱི་ཚོགས་ཤིག་ཡིན་པས། [ཁོང་ཚོས]ང་
རང་ཏོག་ཙམ་རྗེས་ལུས་ཅན་ཞིག་ཏུ་མཐོང་གི་ཡོད་སྲིད། སྐུ་དྲག་གི་ལྷ་ལྕམ་ཚོ་ནི་
གཅིག་ལས་གཅིག་མཛེས་ཀྱི་གཟབ་མཆོར་འགྲན་པ་ལྟ་བུ་ཞིག་རེད། ང་རང་ཐོག་
མར་ལྷ་སར་འབྱོར་དུས། ཁོང་ཚོས་ཤིན་ཏུ་མཛེས་པའི་རྒྱན་ཆ་བཏགས་པ་དང་
གཟབ་མཆོར་སྤྲས་ཡོད་པ་དེར་ཧ་ལས་བྱུང༌། དེ་བས་ཀྱང་ཧ་ལས་པ་གཞན་ཞིག་
བྱུང་བ་ནི། ཁོང་ཚོས་མཛེས་བཟོའི་བྱུག་རྫས་རིགས་ག་ཚོད་བྱུག་གི་ཡོད་མེད་དེ་
རེད། བུད་མེད་ཁག་ཅིག་གིས་རང་གི་མཆུ་ཏོ་དང༌། ངོ་གདོང་ལ་བྱུག་རྫས་ཧ་ཅང་
མང་་་པོ་བྱུག་འདུག་པ་དེ་འདྲ་དུས་རྒྱུན་མཐོང་རྒྱུ་མེད་སྟབས། དེ་ཚོ་ནི་ལྷ་མོ་འཁྲབ་
མཁན་ཡིན་པར་བསམ་བྱུང་ཡང་། རྗེས་སུ་ཤེས་གསལ་ལ། དེ་ཚོ་ནི་བུད་མེད་
སྤྱིར་བཏང་བ་དེ་འདྲ་རེད་འདུག་པས་ཧང་སངས་པ་ཞིག་བྱུང༌། མ་ཟད་དེ་ཚོ་ནི་
རྩེད་ཆས་འདྲ་པོ་ཞིག་དང་ཕྱིའི་རྣམ་པ་ཙམ་ཡིན་པའང་ཤེས་བྱུང༌།
ལྷ་ཀླུའི་ལྕམ་སྐུ་ཞབས་ཀྱིས་ཀྱང་ཞལ་རས་ལ་དཀར་དམར་བྱུག་རྒྱུར་མཉེས་
པོ་ཡོད་པ་དང་། ང་ལའང་དེ་ལྟར་བྱུག་དགོས་པའི་སྐུལ་མ་གནང་མྱོང་ཡང༌། དེ་ནི་
རང་ཉིད་ལ་ཁྱད་མཚར་ཞིག་དང་བདེ་པོ་མེད་པ་ཞིག་ཡིན་པར་བརྟེན། ངས་ནི་ནམ་
ཡང་བྱུག་མི་ཐུབ་པ་ཞིག་རེད། གང་ལྟར་ངའི་ཁྱོ་ག་དང་རྒྱལ་ལོ་དོན་གྲུབ་
ལགས་གཉིས་ལ་གཡས་གཡོན་གྱི་ཤུགས་རྐྱེན་ཐེབས་ཏེ། ཁོང་གཉིས་ཀྱིས་རྣ་
མཆོག་ལ་ཨི་ཁུང་ཕུག་ནས་གཡུ་ཡི་རྣ་རྒྱན་བཏགས་པ་རེད།
ང་རང་ད་དུང་ཡུལ་སྲོལ་གོམས་གཤིས་གཞན་ཞིག་ལའང་ཧང་སངས་བྱུང༌།
དེ་ནི་བུད་མེད་སྦྲམ་མ་ཚོས་ཕྲུ་གུ་བཙའ་ལ་ཉེ་བའི་ཟླ་གཅིག་གི་སྔོན་ལ་ལུས་
གཅེར་བུར་ཕྱུང་ནས་གྲོད་པར་སྣུམ་བྱུག་སྟེ་ཉི་མར་ལྡེས་ནས་སྡོད་སྲོལ་འདུག་པ་
དེ་རེད། དེ་ལྟར་བྱས་ན་ཕྲུ་གུ་སྐྱེ་བདེ་བའི་ཤོད་སྲོལ་ཡོད་པར་གྲགས། གཞན་ད་
དུང༌། སྐྱེས་མ་ཐག་པའི་ཕྲུ་གུའི་ལུས་པོར་སྣུམ་བྱུག་ནས་ཉི་མར་ལྡེ་བའང་མཐོང་
མྱོང་།
ལྷ་སར་འབྱོར་ནས་ལོ་འགའ་འགོར་བའི་རྗེས་ལ། བུད་མེད་སྦྲུམ་མ་ཚོ་སྨན་
ཁང་དུ་སྨན་པ་བསྟེན་པར་འགྲོ་མགོ་ཚུགས། སྨན་པ་མང་ཆེ་བ་རྒྱ་རིགས་ཡིན་པའི་
སྨན་ཁང་གིས་ཕྲུ་གུ་སྨན་ཁང་ནང་སྐྱེས་ན་ལེགས་པའི་སྐུལ་མ་བྱེད། འོན་ཀྱང་།
སྐབས་དེར་རྒྱ་མིའི་སྨན་ཁང་དུ་ཕྲུ་གུ་སྐྱེས་ན་བོད་པའི་སྤྱི་ཚོགས་ཀྱིས་ལྟ་སྟངས་
ཡག་པོ་མེད་སྟབས། ཁོང་ཚོས་དེར་སྐྱེ་འདོད་བྱེད་ཀྱི་མེད། བོད་པའི་སྨན་ཁང་ལ་
ཕྲུ་གུ་བཙའ་བ་དང་འབྲེལ་བའི་ཆ་རྐྱེན་མེད་པར་བརྟེན། བུད་མེད་ཀྱི་མགོ་ཁྲིད་
ཡིན་པའི་སྐུ་དྲག་བུད་མེད་ཅིག་གིས་རྒྱ་གར་བའི་སྨན་ཁང་དུ་ཕྲུ་གུ་སྐྱེས་པ་རེད།
སྐབས་དེའི་སྐུ་དྲག་གི་བུད་མེད་ཚོས་ཕྲུ་གུ་བཙས་ནས་ཉིན་གསུམ་རིང་ནུ་མ་
བསྣུན་པ་ལས་དེ་རྗེས་གཡོག་མོ་ཚོས་བདག་སྐྱོང་བྱེད་པ་ནི་སྤྱི་སྲོལ་ལྟ་བུ་ཞིག་
རེད།
ལྷ་ས་ལ་ཆ་མཚོན་ན། ཕྲུ་གུ་བཙས་ནས་ཉིན་གསུམ་གྱི་རྗེས་ལ་རྩམ་པའི་
ནང་མར་ཁུ་བླུགས་ནས་སྟེར་སྲོལ་འདུགཙོང་ཁ་ལ་ཆ་བཞག་ན། ཨ་མའི་ནུ་མ་
བསྣུན་པ་དང་མཛོ་མོའི་འོ་མ་སྤྲོད་སྲོལ་ཡོད་པ་ལས། ཕྲུ་གུ་ཟླ་བ་ལྔ་ལ་མ་སོན་
བར་དུ་ཟ་མ་སྤྲོད་སྲོལ་མེད། དེ་རྗེས་སྲན་མ་བརྔོས་ནས་འཐག་པ་དེ་འོ་མ་དང་
མཉམ་དུ་སྟེར་བ་རེད། གཞན་ཤིང་ཏོག་སྐམ་པོ་ཆུ་ནང་དུ་སྦང་བའང་སྤྲོད་སྲོལ་
ཡོད།
དེ་བཞིན་ཙོང་ཁར་བུད་མེད་ཀྱིས་ཕྲུ་གུ་བཙས་རྗེས་དེར་གྲིབ་ཡོད་པར་
བརྩིས་ནས་ལམ་སང་མཆོད་མཇལ་དུ་འགྲོ་བར་འཛེམས་པ་རེད། འོན་ཀྱང་། ལྷ་
སར་ཕྲུ་གུ་སྐྱེས་ནས་ཉིན་གསུམ་གྱི་རྗེས་མཆོད་མཇལ་དུ་འཁྲིད་སྲོལ་འདུག
སྐབས་དེར། ལྷ་སར་སྐུ་དྲག་གི་བུ་མོ་ཚོས་འཚེམ་དྲུབ་ཀྱི་ལས་ཀ་ཏོག་ཙམ་རེ་
བྱེད་པ་ལས་ཁྱིམ་ལས་བྱེད་རྒྱུ་དེ་ཙམ་གལ་གནད་དུ་མི་འཛིན་པར་སློབ་གྲྭར་
བཏང་ནས་ཤེས་ཡོན་སྦྱང་སྲོལ་འདུག གང་ལྟར་གཉེན་སྒྲིག་སོགས་ཀྱི་བྱེད་སྒོ་ནི་
ཨ་མདོ་ཁུལ་དང་ལྷ་སའི་བྱེད་སྟངས་གཅིག་མཚུངས་རེད་འདུག

ལྷ་སའི་ལོ་གསར།

ཟླ་བ་གསུམ་གྱི་སྔོན་ནས་པོ་ཏཱ་ལའི་ནང་ལོ་གསར་གྱི་གྲ་སྒྲིག་ཆེད་ཁ་
བཟོ་བ་སོགས་བྱེད། དེ་ཡང་མཛད་རིམ་ཚང་མར་ཁང་པ་ཚང་མའི་ནང་ཁ་ཟས་ཀྱི་
སྡེར་ཁ་སྒྲིག་ནས་འཇོག ལོ་གསར་མ་ཟིན་སྔོན་ནས་ཁང་པ་ཆ་ཚང་གཙང་མ་བཟོ་
བ་དང༌། སྒེའུ་ཁུང་གི་ཡོལ་རས་བརྗེ་བ། མཆོད་གཤོམ་ནང་མཆོད་རྫས་སྒྲིག་པ་
དང༌། ཁ་ཟས་ཀྱི་སྡེར་ཁ་སྒྲིག་པ། གནམ་གང་དགོང་དྲོར་བཟའ་མི་སྤུན་མཆེད་ལྷན
འཛོམས་ཀྱིས་དགོང་ཟས་ལ་རོལ་བ་བཅས་བྱེད།
ལོ་གསར་ཚེས་གཅིག་གི་ཞོགས་པར། ཆུ་ཚོད་དང་པོ་ནས་ལངས་ཏེ་ཁྱིམ་
གྱི་མཆོད་གཤོམ་མདུན་དུ་༸གོང་ས་མཆོག་ལ་མཆོད་པ་འབུལ་བ་དང༌། དེ་རྗེས་
ཁྱིམ་མི་ཚོ་བཞུགས་གྲལ་ལ་འཁོད་མཚམས། ཁྱིམ་གྱི་ལས་ཀ་བྱེད་མཁན་ཚོས་
བོད་ཇ་དང་གྲོ་མ་འབྲས་སིལ། ཆང་སྐོལ། གྲོ་ཐུག་སོགས་འདེགས། ལོ་ནའི་གོ
རིམ་བཞིན་ཁ་བཏགས་འབུལ་བ་བཅས་བྱེད། ཁྱིམ་གྱི་ལོ་གསར་གྱི་རྟེན་འབྲེལ་
རིམ་པ་གྲུབ་རྗེས། ཞོགས་པའི་ཆུ་ཚོད་གཉིས་པ་ནས་དབུ་འཛུགས་གནང་གི་ཡོད་
པའི་པོ་ཏཱ་ལའི་ལོ་གསར་མཛད་རིམ་ལ་བཅར་དགོས།
[པོ་ཏཱ་ལའི]རྟེན་འབྲེལ་མཛད་སྒོར་ཕེབས་མཁན་ཚང་མས་ྋགོང་ས་མཆོག་
ལ་སྐུ་ཕྱག་འབུལ། གོ་གནས་གཞིར་བཟུང་དང་པོ་གཞུང་ཞབས་རྣམ་པ། དེ་རྗེས་
ཨིན་ཡུལ་སྐུ་ཚབ་རྣམ་པ། དེ་བཞིན་ཁ་ཆེ་བ་དང༌། རྒྱ་མིའི་སྐུ་ཚབ་རྣམ་པ་བཅས་
ཀྱིས་རིམ་བཞིན་སྐུ་ཕྱག་འབུལ། ཚང་མས་༸གོང་ས་མཆོག་ལ་མཇལ་དཪ་ཕུལ་
ནས་ཕྱག་དབང་ཞུ་བ་བཅས་དུས་ཡུན་ཆུ་ཚོད་གཉིས་ནས་གསུམ་ཙམ་འགོར།
མཛད་རིམ་དེའི་རིང་ལ་བོད་ཇ། སྤགས་དང་ཤ་བཙོས་མ། གྲོ་མ་འབྲས་སིལ་དང་
ཞོ་བཅས་འདེགས། སྐབས་དེའི་སྤགས་དེ་ནི་སོབ་སོབ་ཞིམ་པོ་ཞིག་དང༌། ཇ་ཡང་
མར་གསར་པས་བཟོ་སྟབས་ཧ་ཅང་ཞིམ།
གར་དང་ཞབས་བྲོ་གཟིགས་འབུལ་གྲུབ་རྗེས་ཁ་ཟས་ཧབ་འཕྲོག་བྱས་ནས་
འཁྱེར་སྲོལ་འདུག ཁ་ཟས་ཧབ་འཕྲོག་བྱེད་པ་དེར་འཚང་ཁ་ཆེ་བ་དང་ལྟད་མོ་ཆེན་
པོ་ཡོད། ཡང༌། མི་དམངས་ཚོས་ཁ་ཟས་ལ་འཚང་ཁ་ཆེན་པོ་བརྒྱབ་ན་དེར་ལྟ་
རྟོག་བྱེད་མཁན་ཚོས་འཇིགས་སྐུལ་དང་དབྱུག་པས་རྒྱུག་རྡུང་གཏོང་སྲོལ་ཡང་
ཡོད། གང་ལྟར་ལུགས་སྲོལ་དེ་ནི་༸རྒྱལ་བ་སྐུ་ཕྲེང་བཅུ་གཉིས་པའི་མཚན་ལམ་
དུ་བྱུང་བའི་རྗེས་ལ་ཡུལ་སྲོལ་དུ་ཆགས་པ་ཞིག་ཡིན་པར་བཤད། ལོ་གསར་ཚེས་
གཅིག་ཉིན་སྐུ་དྲག་གི་ནང་མི་ཚོ་དང་གཞུང་ཞབས་པ་ཚོས་ང་ཚོ་མགྲོན་འབོད་བྱེད་
པར་བརྟེན[པོ་ཏཱ་ལའི་]མཛད་རིམ་གྲུབ་རྗེས་ལམ་སང་ཕྱིར་ལོག་དགོས། སྤྱིར་
བཏང་བྱས་ན། ཉིན་དེར་ཁྱིམ་དུ་སོག་པོའི་རྒྱ་ཁོག་ཟ་མ་བཟོ་ཡི་རེད།
ལོ་གསར་ཚེས་གཉིས་ཉིན་གྱི་ཞོགས་པའི་ཆུ་ཚོད་བརྒྱད་པར། པོ་ཏཱ་ལའི་
མཛད་རིམ་དབུ་འཛུགས་གནང་གི་རེད། དེར་ང་ཚོ་ཚེས་གཅིག་ཉིན་ལྟར་མགྲོན་
འབོད་གནང་གི་ཡོད་སྟབས། ང་ཚོས་བཀའ་ཤག་དང་གཞུང་ཞབས་པ་རྣམ་པ། དེ་
བཞིན་བླ་མ་ཁག་བཅས་ལ་འབུལ་བ་སོགས་འཁྱེར་ནས་མཛད་སྒོར་བཅར་གྱི་
ཡོད། དེ་ཉིན་གྱི་མཛད་རིམ་ནི་ཚེས་གཅིག་གི་མཛད་རིམ་ལས་གྲ་རྒྱས་པ་ཡོད།
དེ་ཡང་ཐོག་མར་སྐུ་ཕྱག་འབུལ་བ་དང་ཕྱག་དབང་ཞུ་བ་སོགས་བྱེད་ཅིང༌། དེ་ནི་
མཛད་རིམ་གལ་གནད་ཅན་ཚང་མར་བྱེད་པའི་ལུགས་སྲོལ་ཞིག་རེད། གཞན་
ཡང༌། གྲོ་མ་འབྲས་སིལ་དང་བོད་ཇ། དེ་བཞིན་ཤ་བག་ལེབ་སོགས་རོ་བཅུད་ལྡན་
པའི་ཟས་རིགས་འདེགས། དེ་ཉིན་གནས་ཆུང་ཆོས་སྐྱོང་སྐུ་ཕེབས་གནང་ནས་ལོ་
གསར་པའི་ནང་གནས་ཚུལ་ཅི་འབྱུང་སྐོར་ལ་ལུང་བསྟན་ཕེབས་པ་རེད།
ལོ་གསར་ཚེས་བཞི་ཉིན་ནས་ལྷ་སའི་སྨོན་ལམ་ཆེན་མོ་དབུ་འཛུགས་གནང་
གི་ཡོད་པ་དང་། སྨོན་ལམ་ཚུགས་རིང་གཞས་གཏོང་བ། ཆང་འཐུང་ནས་ར་བཟི་
བ། དོན་མེད་སྐད་ཅོར་རྒྱག་པ། ཐ་ན་ཁྱི་སྐད་རྒྱག་པ་སོགས་མི་ཆོག་པ་བཅས་ཀྱི་
སྒྲིག་གཞི་དམ་པོ་ཡོད་པར་ཚང་མས་སྲུང་བརྩི་ཞུ་དགོས། སྨོན་ལམ་མ་ཚུགས་
སྔོན་དགོན་སྡེ་ཁག་གཞན་གྱི་དགེ་འདུན་པ་རྣམས་ལྷ་སར་ཕེབས་ཏེ་གཡས་
གཡོན་གྱི་གྲོང་ཁྱིམ་དུ་བཞུགས། སྨོན་ལམ་ནི་གཙུག་ལག་ཁང་དུ་ཚུགས་པ་དང་
གཙུག་ལག་ཁང་གི་སྟེང་ཤོད་བར་གསུམ་དུ་དགེ་འདུན་པས་ཁེངས་པར་འགྱུར་བ་
ཞིག་ཡིན།
༸གོང་ས་མཆོག་སྨོན་ལམ་མཛད་སྒོར་ཆིབས་བསྒྱུར་བསྐྱངས་ན། ང་དང་
ནང་མི་ཚོ་ཡང་ཆུ་ཚོད་ཁ་ཤས་རིང་དེར་བསྐྱོད་ཅིང་། དེ་ཡང་ང་ཚོར་གཙུག་ལག་
ཁང་དུ་དམིགས་བསལ་གྱི་སྡོད་ས་གོ་སྒྲིག་བྱས་ཡོད། མི་དམངས་ཀྱིས་ང་ཚོ
མཐོང་མི་ཐུབ་ཀྱང་དེའི་སྒེའུ་ཁུང་ནས་ང་ཚོས་སྨོན་ལམ་གྱི་རྣམ་པ་ཚང་མ་མཇལ་
ཐུབ། དེ་མིན་ཚེས་བརྒྱད་དང་བཅོ་ལྔ་གཉིས་ཚེས་བཟང་ལ་བརྩི་སྲོལ་ཡོད་པས་
སྨོན་ལམ་ཆེན་མོར་མཇལ་དུ་འགྲོ་ཡི་ཡོད་པ་ལས། སྨོན་ལམ་ཉིན་གྲངས་ཉི་ཤུ་
ཙམ་རིང་ཚུགས་ཀྱི་ཡོད་པ་དེ་ཚང་མར་ནི་འགྲོ་ཡི་མེད། ལྕང་གསེབ་ཤར་གྱི་
ཁྱམས་ར་ནས་སྨོན་ལམ་གྱི་བྱེད་སྒོ་ཚང་མ་མཇལ་ཐུབ།
ལྟད་མོ་ཆེ་ཤོས་ཤིག་ནི། སྨོན་ལམ་སྐབས་ཀྱི་ཇ་འདྲེན་པ་ཚོ་རེད། དེ་ཡང་
ཁོང་ཚོས་པུས་མོའི་མཚམས་བར་སླེབས་པའི་ཤམ་ཐབ་དམིགས་བསལ་ཞིག་
གྱོན། དོར་མ་དང་རྐང་ཤུབ་གྱོན་སྲོལ་མེད། ཟངས་དང་རག་ལས་བཟོས་པའི་ཇ་
སྣོད་ཆེན་པོ་དེ་འདྲ་དཔུང་པར་འཁུར་ནས་རྐང་རྗེན་པར་གཡས་གཡོན་གཉིས་ལ་
བལྟ་བཞིན་ཇ་འདྲེན་དུ་རྒྱུག་འགྲོ་བ་དེ་རེད། སྐབས་རེར། ངས་སྨོན་ལམ་སྐབས་
དགེ་འདུན་པ་ཚོའི་ཟ་མ་་བཟོ་མཁན་ལ་བལྟ་བཞིན་གད་མོ་ཡང་ཤོར་མྱོང་ཡོད། དེ
ནི་ཁོང་ཚོས་ཟ་མ་བཟོ་སའི་ཁྲོ་ཟངས་ལ་སྙོབ་ལ་མ་སྙོབ་ཀྱིས་དཀྲུག་དཀྲུག་གཏོང་
གི་ཡོད་པས་རེད་ལ། ད་དུང་ཁོང་ཚོས་ཅོག་ཙེ་ཆེན་པོ་དེ་འདྲའི་སྒང་ལ་འཛེགས་
ནས་མི་མང་པོ་ཞིག་གིས་ཁྲོ་ཟངས་ཆེན་པོ་གཅིག་གི་ནང་ལ་ཟ་མ་བཟོ་ཡི་ཡོད་པ་
དེ་མཐོང་བས་ཀྱང་རེད། ཐུག་པ་མེ་འདག་བཟོས་ན་དེར་འབྲས་དོ་པོ་བརྒྱ་ལྷག་དང་
ལུག་ཤ་ཧྲིལ་པོ་སུམ་ཅུ་ཙམ་ནི་བཟོ་ཐེངས་གཅིག་ལ་དགོས་པ་རེད།
སྨོན་ལམ་མཇུག་མ་རྫོགས་ཙམ་ལ་མདའ་འཕེན་པ་དང་རྟ་རྒྱུག་འགྲན་པ་
སོགས་བྱེད། མི་ཚང་མང་ཆེ་བས་རྩེད་འགྲན་པ་དང་རྟ་གོ་སྒྲིག་ཞུ་ཡི་རེད། སྔ་མོའི་
དམག་སྦྱོང་གི་ལུགས་སྲོལ་ལྟར་འགྲན་ཞུགས་པ་རྣམ་པས་ཁྲབ་དང་རྨོག་གྱོན་
སྲོལ་ཡང་ཡོད། ང་ཚོ་ལྷ་སའི་ལོ་གསར་གྱི་བྱེད་སྒོ་སོགས་ཚང་མར་མཉམ་ཞུགས་
བྱེད་པ་མ་ཟད། ཨ་མདོའི་ལོ་གསར་དང་དེ་འབྲེལ་གྱི་ལོ་འཁོར་མོའི་བྱེད་སྒོ་ཚང་
མའང་སྲུང་བརྩི་ཞུ་ཡི་ཡོད། གཞན་ཡང་། ང་ཚོས་ཨ་མདོའི་དུས་ཆེན་རེད་ཅེས་
ཟས་རིགས་དམིགས་བསལ་དེ་འདྲ་བཟོས་ནས་ལས་མི་ཚོར་སྤྲོད་སྐབས་ཁོང་
ཚོས་ཧང་སངས་སངས་བྱེད་ཀྱི་རེད།

རྨོ་མོ་དང་ཡུགས་མོ།

ང་ཚོ་ལྷ་སར་སླེབས་ནས་ལོ་གཉིས་སོང་མཚམས་ཀྱི་ཕྱི་ལོ་1940ལོར་བུ་
མོ་རྗེ་བཙུན་པད་མ་སྐྱེས། དེ་ང་རང་ནོར་གླིང་ལ་ཡོད་སྐབས་རེད། མིང་དེ་༸གོང་
ས་མཆོག་གིས་བཏགས་གནང་། དེ་རྗེས་ལྕང་གསེབ་ཤར་དུ་སྤོས་ནས་ང་ལ་བུ
གཉིས་སྐྱེས་མོད་གཅིག་ནི་ལོ་གཉིས་ལ་སླེབས་དུས་ཏེ་ཕྱི་ལོ་1941ལོར་ཚེ་ལས་
འདས། བུ་ཅིག་ཤོས་དེའི་མིང་ལ་བསྟན་འཛིན་ཆོས་རྒྱལ་ཟེར་ཞིང་1946ལོར་
སྐྱེས། ཚེ་ལས་འདས་སོང་བའི་བུ་ཡི་མིང་ལ་བསྟན་འཛིན་ཆོས་གྲགས་ཟེར་ཞིང་
གྲུང་པོ་ཞིག་ཡོད། སྐབས་རེར་༸་གོང་ས་མཆོག་གི་གཟིམ་ཆུང་དུ་བཅར་ནས་ཅ་
ལག་ཚང་མ་མགོ་རྟིང་སློག་གིན་ཡོད། ཁོང་ལ་གློ་ཚད་ཕོག་སྟེ་ཟླ་བ་མང་པོར་ལུས་
ནས་གྲོངས་སོང་། སྐབས་དེར། ངས་དགའ་གདོང་ཆོས་སྐྱོང་གདན་དྲངས་ནས་
ལུང་བསྟན་ཞུས་པ་ཡིན།
འགག་རྩའི་དུས་དེར། གནས་ཆུང་ཆོས་སྐྱོང་དང་དགའ་གདོང་གཉིས་༧གོང་
ས་མཆོག་གི་གཟིམ་ཆུང་དུ་སྐུ་ཕེབས་གནང་ཞིང༌། སྐུ་རྟེན་གཅིག་གི་ལྷ་སྐུ་ཡལ་ན
གཞན་དེ་ལམ་སང་སྐུ་ཕེབས་ཞུས། སྐུ་ཕེབས་གནང་སྐབས་༸གོང་ས་མཆོག་གི་
སྐུ་མདུན་ལ་འཁྲིད་པར་ཁོང་གིས་ཕྱག་ནས་གཏོར་གནང་མཛད་པ་དེས། ཅི་སྟེ་
ཁོང་ལ་སྐུ་ཕེབས་པའི་ནུས་ཤུགས་འདང་ངེས་ཤིག་མེད་ན་དེས་ནུས་ཤུགས་སྦྱིན་
པ་དང༌། ཁོང་ལ་ནུས་ཤུགས་ཚད་ལྡན་ཞིག་ཡོད་ན་དེས་སྔར་ལས་ཤུགས་ཆེ་རུ་
གཏོང་བར་ཕན་རླབས་ཐོན་གྱི་ཡོད། གཞན་ཡང༌། གནས་ཆུང་ཆོས་སྐྱོང་ནི་༸གོང་
ས་མཆོག་དང་བོད་གཞུང་གི་སྐུ་རྟེན་ལ་ཕེབས་པ་དང༌། སྐུ་རྟེན་ཁོང་ནི་རབ་བྱུང་བ་
པས་མི་སྐྱའི་ནང་དུ་སྐུ་ཕེབས་གནང་དུ་ཕེབས་སྲོལ་མི་འདུག དགའ་
གདོང་སྐུ་རྟེན་ནི་སྐྱ་བོ་སྐྱེས་སྨན་དང་བུ་ཕྲུག་ཡོད་མཁན་ཞིག་ཡིན་སྟབས། ང་ཚོ་
ནང་བཞིན་གྱི་སྐྱ་བོའི་ཁྱིམ་ཚང་དུ་སྐུ་ཕེབས་ལ་ཕེབས་སྲོལ་ཡོད། ཁོང་ལ་འབྲས་
སྤུངས་ཀྱི་ཉེ་འགྲམ་དུ་ཁོང་རང་ཉིད་ཀྱི་དགོན་པ་ཡོད། མདོར་ན་སྐུ་རྟེན་རྣམ་པ་
གཉིས་དང་ང་རང་འབྲེལ་ལམ་ཡག་པོ་ཡོད།
སྐུ་རྟེན་ཚོས་དུས་རྒྱུན་སྐུ་ཕེབས་མ་གནང་གོང་གི་ཉིན་གཅིག་སྔོན་ལ་གྲིབ་
སེལ་གྱི་ཆོ་ག་གནང་དགོས། དེ་ཡང་སྐུ་ཕེབས་གནང་རྒྱུ་ནི་ཧ་ཅང་དཀའ་ལས་
ཁག་པོ་ཡོད་པས་ཙོང་དང་སྒོག་པ། ཤ་སོགས་ལ་འཛེམས་ནས་བཙོག་སེལ་ལམ་
གྲིབ་སེལ་གནང་དགོས། དེ་ལྟར་གྲིབ་སེལ་སོགས་མ་གནང་བ་ཡིན་ན། སྐུ་ཕེབས་
གནང་སྐབས་ཟུག་གཟེར་ཤིན་ཏུ་ཆེ་བ་དང༌། ན་ཟུག་དེ་རྟ་ལྕག་གཞུས་ནས་ཉེས་
རྡུང་བཏང་བ་ལྟར་ཉིན་མང་པོའི་རིང་སྙུན་གྱི་ཡོད་པར་བཤད།
ང་ཚོས་ཁྱིམ་གྱི་མཆོད་གཤོམ་ལ་མཆོད་རྫས་ཀྱིས་བརྒྱན་ནས་དགའ་གདོང་
སྐུ་རྟེན་ཁྱིམ་རང་ལ་གདན་འདྲེན་ཞུས་པ་རེད། སྐབས་དེར། ཆོས་སྐྱོང་གིས་ངས་
བུ་པང་དུ་ཉར་ནས་ཡོད་པར་གཟིགས་བཞིན་ཆོ་ངེ་འདོན་པ་དང༌། དེའི་མོད་ལ་
དགའ་གདོང་ཡར་ནང་དུ་ཕེབས་སོང་བར། བུས་ཁོང་ལ་ཐེངས་གཅིག་བལྟས་རྗེས་
དེ་མ་ཐག་དབུགས་ཀྱི་རྒྱུ་བ་ཆད་སོང༌། བུ་གྲོངས་སོང་ནའང་ངས་དགའ་གདོང་ལ་
མུ་མཐུད་ནས་ལུང་བསྟན་གནང་རོགས་ཞེས་ཞུས།
ཁོང་གི་དབུ་ཞྭའི་སྒྲོག་ཐག་དེ་ཨོག་མའི་འོག་ལ་བསྡམས་ནས་ཡོད་པས་སྐུ་
རྟེན་ཞབས་སྟེགས་ལ་བཞུགས་རྗེས་གསོལ་དཔོན་གཉིས་ནས་དེ་མདུད་རོགས་
བྱས། དེ་ཡང་དབུ་ཞྭ་ནི་གསེར་དངུལ་དང༌། རྨ་བྱའི་སྒྲོ། དར་གོས་བཅས་ཀྱིས་
བརྒྱན་ཡོད་པ་ཧ་ཅང་གི་ལྗིད་ཁོག་ཆེན་པོ་ཞིག་ཡིན་པར་བརྟེན། མི་གཉིས་ཀྱིས་
དེར་རམ་འདེགས་ཞུས་ན་མ་གཏོགས་དབུ་ཡར་འདེབས་ཐུབ་ཀྱི་མི་འདུག ཁོང་
གིས་ལྷ་ཆས་ཕྱུ་པ་ཕུ་ཐུང་རིང་པོ་ཡོད་པ་ཞིག་དང་པང་གདན་བཅས་མཆོད་འདུག
དགེ་འདུན་པ་ཉི་ཤུས་དུང་དང་རྒྱ་གླིང་གི་རོལ་མོ་དང་བཅས་ཞལ་འདོན་གནང་
བཞིན་སྐུ་ཕེབས་ཞུ་བ་བཅས་གནང༌།
ཞལ་འདོན་སོགས་གནང་ནས་སྐར་མ་བཅུ་ཙམ་སོང་རྗེས་དགའ་གདོང་སྐུ་
རྟེན་འདར་ཟུག་དང་བཅས་དྲན་མེད་དུ་གྱུར། དེ་མ་ཐག་ཞབས་སྟེགས་ལས་ 
བཞེངས་གྲབས་གནང་སྐབས་ལྷ་ཕེབས་པ་དང༌། ཁོང་གི་ཞལ་རས་སྐྲངས་ནས་སྔོ་
ནག་ཏུ་འགྱུར་གྱི་འདུག དེ་ནི་དབུ་ཞྭའི་སྒྲོག་མདུད་དེས་མགུལ་བ་དམ་དུ་བཙིར་
བས་རེད། དེ་རྗེས་གསོལ་དཔོན་གྱིས་གང་མགྱོགས་མདུད་པ་དེ་གློད་པས་ད་
གཟོད་གཞི་ནས་དབུགས་གཏོང་གི་འདུག
སྐུ་རྟེན་གྱི་ཕྱག་གཡོན་པར་མདའ་གཞུ་དང་གཡས་པར་རལ་གྲི་རིང་པོ་ཞིག་
བསྣམས། ཡར་བཞེངས་པ་དང་མཆོད་གཤོམ་མདུན་དུ་ཕྱག་གསུམ་འཚལ་རྗེས་
འཆམ་བསྐྱོན་གནང་ཞིང་། ནང་དུ་ཡར་བསྐྱོད་མར་བསྐྱོད་ཐེངས་གསུམ་གནང་
རྗེས་མདའ་མོ་གནམ་ལ་འཕངས་རྗེས་མདའ་གཞུ་ས་ལ་གཡུགས་པ་དང་། དེ་ནས་
རལ་གྲི་གཡུག་གཡུག་བཅས་གནང་དུས་གཡས་གཡོན་གྱི་མི་ཚོགས་ཁྲོད་ནས་མི་
དགྱེས་ས་དེ་འདྲ་གཟིགས་པ་བྱུང་ན་རལ་གྲི་ཐེབས་སྲིད་པ་ཞིག་རེད། དེ་ནི་གོམས
འདྲིས་ཤིན་ཏུ་ནས་ཆེ་བའི་གནང་སྟངས་ཤིག་རེད།
གཞན་ཡང་འཆམ་བསྐྱོན་རྗེས་བཀའ་མོལ་གསུང་བ་དེ་ལྷ་སྐད་གོ་མཁན་ཁོང་
གི་དྲུང་ཡིག་ཅིག་གིས་ཡིག་ཐོག་ལ་འགོད་ཀྱི་འདུག དེ་མིན་ང་ཚོས་ལྷ་སྐད་དེ་གོ་
ཡི་ཡོད་པ་མ་རེད། དེ་ལྟར་ཆུ་ཚོད་ཕྱེད་ཀ་ཙམ་གྱི་རིང་ལ་སྐུ་ཕེབས་གནང་བ་དང་
ཕེབས་གྲུབ་རྗེས། ཁོང་ཤི་བ་ལྟར་ཚོར་མེད་དུ་འགྱུར་བས་དེ་མ་ཐག་གསོལ་དཔོན་
རྣམ་པས་ཁོང་གི་དབུ་ཞྭ་ཕུད་རོགས་ཞུ་ཡི་འདུགཏོག་ཙམ་ནས་དྲན་པ་སོས་ཀྱི་
འདུག་ཀྱང༌། ན་ཟུག་གིས་སྨྲེ་ངག་དྲག་པོ་འདོན་པ་དང་ནུས་ཤུགས་ཡོད་ཚད་ཟད་
པ་ལྟར་དབུགས་ཧལ་བ་བཅས་བྱེད་ཀྱི་འདུག
དགའ་གདོང་གིས་ངའི་བུ་ཚེ་འདས་དེ་ནི་རྩ་ཆེན་པོ་ཞིག་ཡིན་སྟབས། ཚེ་
ལས་འདས་ཟིན་རུང་སྨོན་ལམ་གསུང་ན་བསྐྱར་དུ་ཕ་མ་གཉིས་ལ་འཁོར་ངེས་སྐོར་
གསུང་བྱུང་བས། ངས་ད་ཆ་ང་ནི་ལོ་བཞི་བཅུ་ཞེ་ལྔ་ལ་སླེབས་ཟིན་པས་མངལ་
འཁོར་འདོད་མེད་ཅེས་ཁོང་གི་ལུང་བསྟན་ལ་འདོད་མོས་བྱས་མེད། ངའི་བུ་མོ་ལ་
ཁོང་གི་རྣམ་ཤེས་འཁོར་ན་ཡག་ཤོས་རེད་ཅེས་ཀྱང་ཞུས་པ་ཡིན། ངའི་བུ་མ་
གྲོངས་གོང་ལ་ངའི་བུ་མོར་བུ་མོ་ཞིག་སྐྱེས། སྐབས་དེར། ངའི་བུ་ན་ནས་སྡུག་པོ་
ཡོད་རུང་བཙས་མ་ཐག་པའི་བུ་མོ་དེར་ཐུག་འདོད་ཀྱི་ཨུ་ཚུགས་བྱས་བྱུང་བས་
ངས་ཁོང་བུ་མོར་ཐུག་ཏུ་འཁྲིད། ཁོང་གི་ལག་པས་བུ་མོར་བྱམས་བརྩེ་ཆེན་པོས་
བྱིལ་བྱིལ་གནང་སོང་ལ་དེ་ནས་ཉིན་གསུམ་གྱི་རྗེས་ཁོང་ཚེ་ལས་འདས་པར་གྱུར།
ང་ལ་རྟག་ཏུ་ཕྲུ་གུ་ཚེ་ལས་འདས་མཁན་ཚོ་རྨི་ལམ་དུ་ཡང་ཡང་འཁོར་གྱི་
ཡོད་ནའང༌། བུ་བསྟན་འཛིན་ཆོས་གྲགས་གྲོངས་པ་ནས་བཟུང་རྨི་ལམ་དེ་འདྲ་
འཁོར་མ་བྱུང༌། དེར་བརྟེན། དུས་རྒྱུན་དུ་ངེད་ཚོའི་ནང་དུ་དགོན་སར་རིན་པོ་ཆེ་ཞུ་
བའི་བླ་མ་རྒན་པ་ཞིག་ཞབས་བརྟན་ལ་ཕེབས་ཀྱི་ཡོད་པ་ཁོང་གདན་འདྲེན་ཞུས་
ནས་དེ་ལྟའི་རྨི་ལམ་མ་རྨིས་པའི་རྒྱུ་མཚན་ཅི་ཡིན་སྐོར་ཐུགས་དམ་ཞུས་པར།
ཁོང་གིས་ཀྱང་ཚེ་ལས་འདས་སོང་བའི་བུ་དེ་རྩ་ཆེན་པོ་ཞིག་ཡིན་ཚུལ་དང་། དུར་
འཇུག་མ་བྱས་ན་བཟང་ཚུལ་གསུང་བྱུང་བས། ང་ཚོས་སྐུ་ཕུང་དེ་སྒམ་ཆུང་ཞིག་
གི་ནང་བཞག་ནས་དེར་ལྕགས་གཟེར་བརྡབ་ནས་ཁ་གཅོད་ལྕགས་དམ་པོ་བྱས་པ་
དེའི་ནང་ལ་ཉར། ངས་ཁོང་ལ་བུའི་ཕུང་པོ་སྒམ་ནང་དུ་བཞག་ནས་གཟེར་ཁ་བརྒྱབ་ 
སྟེ་བཞག་ན་རྣམ་ཤེས་འཕོ་མི་ཐུབ་པ་མིན་ནམ་ཞེས་བཀའ་འདྲི་ཞུས་པར། དགོན་
སར་རིན་པོ་ཆེས་ད་ནི་ཕྲུ་གུ་དེས་སྐྱེ་བ་བླངས་ཚར་བ་རེད་ཅེས་དང་། བུའི་སྐྱེ་བ་
དེའང་ངའི་ཐག་ཉེ་ཞིག་ན་ཡོད་ཚུལ་དང༌། དེ་བཞིན་མི་ཞིག་གྲོངས་རྗེས་སྐྱེ་བ་
བླངས་ཚར་ཡོད་ན་རྨི་ལམ་བསྐྱར་དུ་གཏོང་སྲོལ་མེད་ཅེས་སོགས་གསུང་བྱུང་
བས། ངས་རིན་པོ་ཆེ་ལ་སྐྱེ་བ་དེ་ང་ཚོའི་ལས་མི་ཚོའི་ཕྲུ་གུ་དེ་ཚོ་ཡིན་ནམ། ཡང་
ན། ངའི་བུ་མོར་སྐྱེས་པའི་བུ་མོ་དེ་ཡིན་ནམ་ཞེས་བཀའ་འདྲི་ཞུས་པར། ཁོང་ནས་
དེ་ཚོ་རེད་བསམ་གྱི་མི་འདུག་ཀྱང་བུ་དེ་ནི་བུ་མོ་ཞིག་གི་སྐྱེ་བ་བླངས་ཚར་འདུག་
ཅེས་གསུངས། དེ་བཞིན་མུ་མཐུད་གསུང་རྒྱུར། བུ་མོ་དེ་ནི་ཚེ་རིང་པོ་མེད་པས་དེ་
གྲོངས་རྗེས་བསྐྱར་དུ་སྐྱེ་བ་ཕོ་ལུས་ཤིག་ཐོབ་རྒྱུ་ཡིན་ཚུལ་གསུང་སོང༌།
ངས་རིན་པོ་ཆེར་བུ་མོའི་བུ་མོ་དེ་ངའི་བུའི་སྐྱེ་བ་རེད་དམ་ཞེས་ཨུ་ཚུགས་
ཀྱིས་ཞུས་ཀྱང་ཁོང་ནས་བཀའ་ལན་གང་ཡང་མི་གནང་བར། ངའི་ཚ་མོ་ཚེ་རིང་པོ་
མི་འདུག་པས་ཁོང་མོར་བྱམས་སྐྱོང་བྱེད་དགོས་ཞེས་གསུངས། གཞན་ཡང་།
བསོད་ནམས་ཆེ་དྲགས་པས་ང་ཚོའི་བསོད་ནམས་ཀྱིས་མི་འཆུན་པ་ཡིན་སྟབས་
ཁོང་མོའི་ཆེད་དུ་ཞབས་བརྟན་སྒྲུབ་དགོས་ཞེས་ལམ་སྟོན་ཡང་གནང༌། ཉིན་འགའི་
རྗེས་ངའི་ཚ་མོ་ཉིན་བདུན་རིང་ལ་ན་སོང་བ་དང་། ངའི་བུ་མོ་དང་ཁོང་གི་ཁྱོ་གས་
རྒྱ་མཚོ་གཞིས་ཀར་འཁྲིད་ནས་དེར་ཉིན་འགར་བསྡད་ན་དྲག་སྐྱེད་ཡོང་རེ་བྱས་
ནས་དེར་འགྲོ་གཏན་འཁེལ། ཁོང་ཚོ་མ་ཐོན་གོང་གི་ཉིན་ཤས་སྔོན་ནས་ཚ་མོ་ནི་ངུ་
རྒྱུ་མེད་པར་ཁུ་སིམ་པོར་གྱུར། འོན་ཀྱང༌། ཁོང་ཚོ་ཐོན་སྐབས་མི་འདོད་པའི་རྣམ་
པས་ཆོ་ངེ་དྲག་པོ་འདོན་ཅིང་། རྒྱ་མཚོར་སླེབས་རྗེས་ཁོང་མོ་བེམ་རོ་ལྟར་དུ་
གནས་ནས་ཉིན་གསུམ་གྱི་རྗེས་འདས་གྲོངས་སུ་གྱུར
ཚ་མོས་རང་ཉིད་ཤི་མ་གསོན་གྱི་གནས་སྐབས་དེར་ང་ཚོར་ཐུག་འདོད་ཆེན་
པོ་བྱས་རྐྱེན་ང་དང་ཁྱོ་ག་གཉིས་རྒྱ་མཚོར་ཕྱིན། ངའི་ཁྱོ་ག་སླེབས་མ་ཐག་བུ་མོས་
ངོ་ཤེས་པའི་བརྡ་ལན་དུ་ཆོ་ངེ་འདོན་པ་དང༌། ཁོང་གིས་ཁོང་མོ་ལ་འོ་མ་ཏོག་ཙམ་
སྦྱིན། ང་ཚོས་ཞབས་བརྟན་སྒྲུབ་མཁན་གྱི་དགེ་འདུན་པ་གདན་འདྲེན་ཞུས་ཤིང་
ཁོང་ཚོའི་ཞལ་འདོན་མཇུག་རྫོགས་མཚམས་དེར་ཁོང་མོ་ཚེ་ལས་འདས་སོང་།
དུར་འཇུག་གི་ཆེད་གཟུགས་པོར་ཁྲུས་བྱེད་སྐབས་ང་ཚོས་སྒལ་ཚིགས་ཆ་ཚང་
དམར་སྨུག་ཆགས་ཡོད་པ་མཐོང་བས། ད་གཟོད་གཞི་ནས་ཁོང་མོའི་སྒལ་ཚིགས་
ཆག་ཡོད་པ་ཤེས་རྟོགས་བྱུང༌།
ཚ་མོ་གྲོངས་ནས་ཉིན་ཁ་ཤས་སོང་རྗེས། ང་ལ་བུ་བསྟན་འཛིན་ཆོས་གྲགས་
འདས་གྲོངས་སོང་བ་དེའི་རྨི་ལམ་ཡང་བསྐྱར་བཏང་བ་དང་། རྨི་ལམ་དུདུ་ཁོང་བྲག་
ཕུག་ཅིག་གི་ནང་དུ་གཅེར་བུར་བསྡད་འདུག་པ་དང༌། ངས་ལག་པ་གཉིས་ཕར་
བརྐྱངས་ནས་བུ་ངའི་ཕྱོགས་ལ་ཚུར་འཐེན་པ་རྨིས། དེ་སྐོར་ཁྱོ་ག་ལ་འགྲེལ་བརྗོད་
བྱེད་སྐབས། ཁོང་གིས་དགའ་གདོང་གི་ལུང་བསྟན་ནང༌། བུ་འདས་པོ་དེ་བསྐྱར་དུ་
ང་ལ་འཁོར་གྱི་རེད་ཅེས་ལུང་བསྟན་བྱུང་བས་ཕལ་ཆེར་མངལ་འཁོར་བ་རེད་ཟེར།
ང་ལ་ནི་བསྐྱར་དུ་ཕྲུ་གུ་སྐྱེ་འདོད་མེད་པས་ལུང་བསྟན་དེར་དགའ་མོས་རྩ་བ་ནས་
མ་བྱུང༌། 
ཇི་ལྟར་འདོད་མོས་མེད་རུང་ལོ་དེ་རང་ལ་བུ་བསྟན་འཛིན་ཆོས་རྒྱལ་སྐྱེས་པ་
རེད། དེ་སྐབས་སྐྱོར་མོ་ལུང་ནས་ཡིན་པའི་བླ་མ་ཞིག་ཕེབས་ནས་ངའི་བུ་ཁོང་ཚོའི
མཁན་པོ་འདས་པོའི་ཡང་སྲིད་རེད་ཟེར། དེ་དང་དུས་མཚུངས་འབྲས་སྤུངས་ནས་
གྲྭ་པ་ཞིག་ཕེབས་ནས་ཁོང་ཚོའི་དགེ་རྒན་འདས་པོའི་ཡང་སྲིད་རེད་ཟེར་བས།
ངས་བུ་འདི་སུ་གང་གི་ཡང་སྲིད་མིན། ཁོང་རབ་ཏུ་བྱུང་བཅུག་སྟེ་ྋགོང་ས་མཆོག་
གི་ཞབས་ཞུར་བཞག་གི་ཡིན་ཞེས་གཉིས་ཀར་ངོས་ལེན་མ་བྱས།
དེ་སྐབས་བུ་ལ་ཆུ་སྒང་སྐྱེས་པ་དང་དེ་བརྡོལ་བ་བཅས་རྫོགས་རྒྱུ་མེད་པ་
ཞིག་བྱུང༌། དེ་ནི་ངས་ཁོང་སྤྲུལ་སྐུར་ངོས་འཛིན་བྱེད་དུ་མ་བཅུག་པའི་དབང་གིས་
རེད་ཟེར་བས། ཧ་ཅང་མི་འདོད་བཞིན་དུ་ཁོང་མངའ་རིས་རིན་པོ་ཆེ་བྱེད་དུ་སྐྱོར་མོ་
ལུང་ལ་བཏང༌། དེ་ཡང་དགའ་གདོང་ནས་ང་ལ་དེ་ལྟར་མ་བཏང་ན་ཁོང་ཚེ་རིང་
པོར་བཞུགས་མི་སྲིད་ཅེས་གསུང་པ་ལྟར་ཁོང་དགོན་པར་བཏང་བས་ནད་དེ་
རྣམས་ཞི་བར་གྱུར།
སྐྱོར་མོ་ལུང་ལ་ཕེབས་སྐབས་ཁོང་ལོ་གསུམ་དང་ཕྱེད་ཀ་ཡིན། དེར་ལོ་
གསུམ་བཞུགས་པ་དང་དེ་རྗེས་འབྲས་སྤུངས་ལ་ལོ་གསུམ་བཞུགས། སྐྱོར་མོ་
ལུང་ནི་ང་ཚོའི་ནང་ནས་ཆུ་ཚོད་གསུམ་གྱི་ལམ་ཐག་ན་ཡོད་པས་ཁོང་དེ་དང་
འབྲས་སྤུངས་སུ་བཞུགས་དུས་བདུན་རེའི་གུང་གསེང་ལ་ཡང་ཡང་ནང་དུ་ལེན་གྱི་
ཡོད། སྐབས་དེར། ངའི་ཨ་མ་ལགས་ཁོང་དང་མཉམ་དུ་ཡོད་ཁར་ཁོང་[མངའ་
རིས་རིན་པོ་ཆེ]ཆུང་ཤོས་ཡིན་པས་སྐྱོར་མོ་ལུང་ལ་འགྲོ་དུས་མང་པོ་བཤུམས་
ཤིང་། ང་རང་ཡང་ངའི་བུ་ཆུང་དང་འབྲལ་མ་ཕོད་པའི་སེམས་ངལ་ཆེན་པོ་བྱུང༌།
རྗེས་ལ་ང་རང་རྒྱ་ནག་ཏུ་འགྲོ་སྐབས་ཁོང་མཉམ་འཁྲིད་བྱས་པ་ཡིན།
བུ་བསྟན་འཛིན་ཆོས་རྒྱལ་སྐྱེས་ནས་ལོ་གཅིག་འཁོར་བའི་རྗེས་ཏེ་1947
ལོར་ངའི་ཁྱོ་ག་ཚེ་ལས་འདས། དེ་ནི་ང་ལ་ཉམས་སད་ཀྱི་་དུས་སྐབས་ཤིག་
ཆགས། ངས་ཤེས་ཡོན་མེད་པའི་གནས་སྟངས་དང་གཡོ་ཟོལ་བྲལ་བའི་གཤིས་ཀ་
ལ་དཔག་ནས་ཐོ་འཚམ་པའི་གོ་སྐབས་ལེན་མཁན་དག་ལ་གདོང་ལེན་ཏག་ཏག་
ཅིག་བྱས། དུས་དེར་ང་རང་ཆོད་སེམས་བརྟན་པོ་དང་སེམས་སྟོབས་ཆེན་པོས
འགྱེལ་ས་ནས་ལངས་ཐུབ་ཡོད་པ་དེར་དགའ་སྤོབས་སྐྱེས་ཀྱི་འདུག
ཁོང་ར་མ་སྒང་གཞིས་ཀར་ཉིན་གཅིག་རིང་གི་གཟིགས་རྟོག་ལ་ཕེབས་ནས་
ཕྱིར་ཕེབས་པའི་ལམ་བར་ནས་ནད་གཞི་ལྕི་མོ་ཞིག་ཕོག་སྟེ་གྲོད་ཁོག་ལ་ཟུག་
གཟེར་ཆེན་པོ་ལངས་པ་མ་ཟད། ཟླ་བ་གཅིག་གི་རིང་ལ་ནད་ཀྱིས་མནར་སྟབས་
ལུས་སྟོབས་ཉམས་ནས་ཤ་སྐམ་པགས་སྐམ་ཆགས་ཏེ་ཚེ་ལས་འདས་པར་གྱུར།
ཁོང་འདས་གྲོངས་སྐབས་ངས་ཁོང་གི་སྣ་དང་འོག་སྒོ་ནས་ཁྲག་ཐོན་པ་མཐོང་བྱུང༌།
ངའི་ཁྱོ་ག་གཟིགས་རྟོག་བྱེད་པར་ཕེབས་སའི་གཞིས་ཀའི་ཕྱག་མཛོད་དེས་ཁོང་ལ་
དུག་དྲངས་པ་རེད་ཅེས་ཀྱང་གོ་ཐོས་བྱུང༌། ཁོང་ཚེ་ལས་འདས་སྐབས་དགུང་ལོ་
བཞི་བཅུ་ཞེ་བརྒྱད་ལ་སླེབས་ཙམ་ཡིན།
ཁོང་གྲོངས་སྐབས་ངའི་བུ་ལྟག་མཚེར་རིན་པོ་ཆེ་དང་བློ་བཟང་བསམ་
གཏན་གཉིས་ཕེབས་བྱུང༌། གང་ལྟར་ངའི་ཁྱོ་གས་རང་ཉིད་གྲོངས་རྒྱུ་ཡིན་པ་ཤེས
ཀྱི་འདུག ཁོང་གིས་ཚ་བ་ཧ་ཅང་ཆེན་པོ་འདུག་ཅེས་ཞབས་ཞུ་བ་ཚོར་ཚ་ཁྲི་ལས་
མེ་ཤིང་མར་འདོན་པར་སྐུལ་བ་དང༌། སྐབས་དེ་ནི་གནམ་གཤིས་ཧ་ཅང་གྲང་དུས་
ཀྱི་ཟླ་བ་དང་པོའི་ནང་ཡིན་རུང༌། ཁོང་ལ་ཚ་བ་འཕར་ཤུགས་ཧ་ཅང་ཆེ་བས་
གཟིམ་ཆས་གཡོག་མི་དགོས་ཞེས་ཀྱང་གསུང༌། སྐར་མ་བཅོ་ལྔ་ཙམ་གྱི་རྗེས་ལ་ང་
རང་ཉལ་ཁང་དུ་སྐད་བཏང་བྱུང་། དེ་དུས་མཚན་གུང་རེད། ཁོང་ཚེ་ལས་འདས་
ཚར་འདུག
ངས་མགྱོགས་པོར་ནང་མི་ཚོ་གཉིད་ལས་བསླངས། ཚང་མས་ཁོང་གི་གཟིམ་
ཁང་དུ་མཐའ་མའི་སྨོན་ལམ་བཏོན་ནས་བསྡད། ཚེ་འདས་ཀྱི་ཆེད་བླ་མ་གདན་
འདྲེན་ཞུ་བ་དང༌། ཕུང་པོ་ཐུགས་དམ་ལ་བཞུགས་པའི་རྣམ་པར་འཇོག་པའི་
ལུགས་སྲོལ་ལྟར་བཞག རྩིས་མཁན་གྱི་ལམ་སྟོན་བཞིན་ཉིན་གཉིས་རིང་སྐུ་ཕུང་
ཁྱིམ་དུ་ཉར་བ་ཡིན།
ངས་སྤ་རས་གྱོན་པ་དང༌། སྐྲ་འཛིན་དང་རྒྱན་ཆ་སོགས་བཏགས་མེད་ཁར།
དུས་དེ་ནས་བཟུང་ངས་གཞུང་འབྲེལ་མཛད་སྒོར་སྤ་རས་གྱོན་པ་ལས། དེ་མིན་ཨ་
མདོའི་ལུགས་སྲོལ་ལྟར་བུད་མེད་ཚོས་ཁྱོ་ག་གྲོངས་སྐབས་རྒྱབ་ཀྱི་རས་ལྷེབ་དེ་
ལེན་སྲོལ་ཡོད་པ་བཞིན་ངས་ཀྱང་དེ་ལྟར་མྱ་ངན་བྱས་ཏེ་ཁོང་ལ་གུས་མེད་དུ་མ་
སོང་བ་བྱས་པ་ཡིན།
ཉིན་གཉིས་རིང་ཁྱིམ་ནས་སྨོན་ལམ་གསུང་འདོན་བྱས་རྗེས་ཉིན་གསུམ་པའི་
ཞོགས་པར་སྐུ་ཕུང་སེ་རའི་དུར་ཁྲོད་དུ་བསྐྱལ། དེ་ཡང་ནེའུ་གསིང་སྒང་བར་རྐང་
ཐང་ལ་ཆུ་ཚོད་གསུམ་འགྲོ་དགོས། ཁོང་གིས་རང་ཉིད་འདས་རྗེས་ཙོང་ཁའི་ཡུལ
དུ་ཡོད་པའི་ཁོང་གི་ཕ་མ་གཉིས་ཀྱི་དུར་སའི་འགྲམ་དེར་སྦས་དགོས་པའི་ཞལ་
ཆེམས་དང༌། གཞན་ཡང༌། ཁོང་གི་སྐུ་ཕུང་ཆུ་ལ་བཤགས་པ་དང་བྱ་གཏོར་མི་
བྱེད་པའི་ཁ་ཆེམས་བཞག་བྱུང་བས། སྐུ་ཕུང་ཞུགས་འབུལ་གྲུབ་རྗེས་གོ་ཐལ་དེ་ང་
ལ་གནང་བྱུང༌། ངས་དེ་དར་གོས་སེར་པོ་ཞིག་གིས་སྒྲིལ་ནས་ཤིང་སྒམ་ཆུང་ཆུང་
ཞིག་ནང་བཅུག་སྟེ་མཆོད་ཁང་ནང་དུ་བཞག ཟླ་འགའི་རྗེས་ངའི་བུ་ལྟག་མཚེར་
རིན་པོ་ཆེ་ལྟག་མཚེར་ལ་ཕེབས་སྐབས་མཉམ་དུ་འཁྱེར་བཅུག་པ་ཡིན། དེ་ཡང་
སུ་ཞིག་གིས་དེར་ལག་པས་རེག་ན་དེ་ནི་བཀྲ་མི་ཤིས་པར་བརྩི་སྲོལ་ཡོད་པས་
ཁོང་གིས་དེ་སྐུ་རྒྱབ་ཏུ་བསྣམས་ནས་ཕེབས། ཟླ་གསུམ་གྱི་རྗེས་ལ་ཁོང་ལྟག་
མཚེར་ལ་འབྱོར་ནས་ཁོང་གིས་ཕ་འདས་པོའི་ཆེད་སྨོན་ལམ་གསུང་འདོན་སོགས་
གནང་རྗེས་འདས་པོའི་ཕ་མ་གཉིས་ཀྱི་དུར་སའི་འགྲམ་དེར་སྦས་འདུག
ལྕང་གསེབ་ཤར་ལ་ཉིན་ཞག་ཞེ་དགུའི་རིང་སྨོན་ལམ་གསུང་འདོན་ཞུས།
དེའི་བར་དུ་འདས་པོའི་རྣམ་ཤེས་ནང་དུ་གནས་པ་དང༌། དགུང་ཞག་བཞི་བཅུ་ཞེ་
དགུ་ཚར་རྗེས་སྐྱེ་གནས་གཞན་ལ་འཕོ་བའི་ཤོད་སྲོལ་ཡོད། དེར་བརྟེན། ཞག་
བཞི་བཅུ་ཞེ་དགུ་ཚང་བའི་ཉིན་མོར་སྨོན་ལམ་གསུང་འདོན་བྱེད་རྒྱུ་ནི་ཧ་ཅང་གི་
གལ་ཆེན་དང་གྲ་རྒྱས་པོ་བྱས། ཉིན་དེ་ནས་མྱ་ངན་རིང་བཏགས་པའི་སྐྲ་འཛིན་
རྣམས་མེ་ལ་སྲེག་པ་དང༌། གོས་གསར་པ་གྱོན་ཞིང༌། སྐྲ་འཛིན་འདོགས་པ་དང་
རྒྱན་ཆ་འདོགས་པ་སོགས་བྱེད། གང་ལྟར། ང་རང་གིས་ནི་ལོ་གཅིག་གི་རིང་ལ་
རྒྱན་ཆ་གང་ཡང་བཏགས་མེད།
རྣམ་ཤེས་ཁྱིམ་དུ་མི་ལྷག་པའི་ཆེད་འདས་པོའི་ཅ་དངོས་དང་གྱོན་གོས་
གཞན་ལ་སྤྲོད་པའི་ལུགས་སྲོལ་ཡོད། དེར་བརྟེན། ངས་ཁྱོ་ག་འདས་པོའི་མལ་
གོས། གསོལ་ཇ་མཆོད་སའི་ཞལ་དཀར། དེ་བཞིན་གྱོན་གོས་བཅས་ཚང་མ་ཞལ་
འདེབས་ལ་ཕུལ་བ་ལས་སྣ་གཅིག་ཀྱང་དྲན་རྟེན་དུ་ཉར་མེད།
མདོར་ན། ཁོང་གིས་ང་དང་བུ་མོ་གཉིས་གཅིག་པོ་ལྕང་གསེབ་ཤར་ལ་
བཞག་ནས་ཕེབས་པ་རེད། དེ་སྐབས་རྒྱལ་ལོ་དོན་གྲུབ་དང་ངའི་བུ་མོའི་མག་པ་
གཉིས་རྒྱ་ནག་ཏུ་ཡོད་པ་དང༌། བུ་ནོར་བུ་ནི་སྐབས་དེར་ཙོང་ཁར་ཡོད་པ་རེད།

སྲིད་དོན་གྱི་རྩོད་རྙོག

1941ལོ་ནི་[རྭ་སྒྲེང་རིན་པོ་ཆེའི་]དགུང་ཀེག་ཏུ་འཁེལ་ལོ་ཡིན། མོ་རྩིས་ཞུས་
འབྲས་སུ་བར་ཆད་ཆེ་ཚུལ་བབས་སྟབས། རྒྱལ་ཚབ་རྭ་སྒྲེང་རིན་པོ་ཆེས་གནས་
སྐབས་རིང་དགོངས་ཞུའི་ལམ་ནས་ཕྱི་ལོ་1941 གི་ལོ་སྟོད་ལ་སྲིད་སྐྱོང་གི་མཛད་
འགན་ཆ་ཚང་སྟག་བྲག་རིན་པོ་ཆེར་ཕུལ་ཏེ། རིན་པོ་ཆེ་མཆོག་རྒྱ་གར་དུ་གནས་
སྐོར་ལ་ཕེབས་རྒྱུར་གཏན་འཁེལ་གནང༌།
སྟག་བྲག་རིན་པོ་ཆེ་ནི་སྐབས་དེར་དགུང་ལོ་བདུན་ཅུ་ལ་ཕེབས་ཡོད། ཁོང་
ནི་བཀའ་བཙན་པོ་ཞིག་ཡོད། ༧གོང་ས་མཆོག་གི་ཡོངས་འཛིན་ཡང་ཡིན་པས་
ངའི་བུས་ཁོང་ལ་ཞེད་སྣང་བྱེད་ཀྱིན་འདུགཉིན་ཞིག བུས་ཤབ་ཤུབ་ཀྱིས། ཨ་མ་
ལགས། སྟག་བྲག་རིན་པོ་ཆེ་ཞེད་སྣང་ཚ་པོ་ཞིག་འདུག ཁོང་གིས་ཐེངས་ཤིག་རྟ
ལྕག་འཁྱེར་ཡོང་ནས་བློ་བཟང་བསམ་གཏན་འཚུབ་པོ་འདུག་གསུངས་ནས་
གཞུས་སོང་ཞེས་གསུང་བྱུང༌། ཁོང་གིས་རྒྱལ་ཚབ་གནང་སྐབས་བློ་བཟང་བསམ་
གཏན་༸གོང་ས་མཆོག་དང་ལྷན་དུ་འདུག་མི་ཆོག་པར་བཤད་ནས་སློབ་གྲྭར་
བཏང་བ་རེད། དེ་ནས་ལྟག་མཚེར་རིན་པོ་ཆེའི་མཉམ་དུ་དགོན་པར་བསྐྱལ་བ་
རེད།
རྒྱལ་ཚབ་སྟག་བྲག་རིན་པོ་ཆེས་ང་རང་པོ་ཏཱ་ལར་༸གོང་ས་མཆོག་མཇལ་
འཕྲད་ལ་བསྐྱོད་རྒྱུར་སྒྲིག་སྲོལ་གསར་པ་བཟོས་ཤིང༌། དེ་ཡང་དེ་སྔོན་ང་དང་བུ་
མོ་གཉིས་ག་དུས་༸གོང་ས་མཆོག་མཇལ་དུ་བསྐྱོད་འདོད་ན་དེ་ལྟར་བཅར་ཆོག་
ཀྱང་། ད་ཆ་ནི་རྒྱལ་ཚབ་སྟག་བྲག་རིན་པོ་ཆེ་མཆོག་གིས་༸གོང་ས་མཆོག་
མཇལ་བཅར་དུ་ཡང་བསྐྱོད་བསྐྱར་བསྐྱོད་མི་ཆོག་པ་དང་། དེ་ལྟར་མཇལ་བཅར་
དུ་བསྐྱོད་དགོས་ན་ཁོང་རང་གི་ལས་བྱེད་ཅིག་དང་ལྷན་བསྐྱོད་དགོས་ཞེས་
གསུངས་ཤིང་། དེ་ནི་ང་ཚོའི་སྒེར་མཇལ་དེར་འདོད་མོས་མེད་པས་རེད། དེར་
བརྟེན། བཀའ་ཤག་ལྷན་རྒྱས་ཚོགས་འདུ་འཚོགས་ནས་གོ་བསྡུར་གནང་སྐབས།
༸གོང་ས་མཆོག་གི་མ་ཡུམ་དང་གཅེན་མོ་གཉིས་གཞན་གྱི་ལྟ་རྟོག་འོག་མཇལ་
བཅར་དུ་བསྐྱོད་དགོས་ཟེར་བ་ནི་རྒྱུ་མཚན་ཡང་དག་ཅིག་མ་རེད་ཅེས་སྐུ་ངོ་ཀ
ཤོད་པས་དགག་པ་བསྐྱོན་གནང་འདུག དེར་རྒྱལ་ཚབ་སྟག་བྲག་མཆོག་སྐུ་རླུང་
བཞེངས་ནས་སྐུ་ངོ་ཀ་ཤོད་པ་དེ་མ་ཉིད་དུ་བཙོན་འཇུག་བྱས་པ་རེད།
དེར་བརྟེན། ཀ་ཤོད་པའི་ལྕམ་ངའི་འགྲམ་ལ་ཕེབས་ནས་དེར་རོགས་པ་
གནང་རོགས་གསུང་བྱུང་ལ། ངས་ཀ་ཤོད་པ་བཙོན་འཇུག་བྱས་པ་དེ་ནི་སྲིད་དོན་
གྱི་ལྐོག་བྱུས་ཤིག་ཡིན་པས་ཁོང་ལ་ཉེས་པ་ཡང་བ་གནང་རོགས་ཞེས་འབོད་སྐུལ་
ཡི་གེ་ཞིག་བཙོན་ཁང་དུ་བཏང་བ་ཡིན། རྗེས་སུ་ངས་ཤེས་རྟོགས་བྱུང་གསལ་ལ།
ཡི་གེ་དེས་ཕན་ཐོགས་པོ་བྱུང་འདུག ༸གོང་ས་མཆོག་གིས་ཆོས་སྲིད་ཀྱི་འགན་
དབང་ཆ་ཚང་བཞེས་པའི་དུས་ལ་སླེབས་སྐབས་སྟག་བྲག་རིན་པོ་ཆེས་རྒྱལ་ཚབ་
གནང་མཚམས་བཞག་པ་དང༌། ༧གོང་ས་མཆོག་གིས་སྟག་བྲག་རིན་པོ་ཆེ་རྒྱལ་
ཚབ་གནང་དུས་བཙོན་འཇུག་བྱས་པའི་སྲིད་དོན་བཙོན་པ་ཚང་མ་བཙོན་གྲོལ་
བཏང་སོང་ནའང༌། གཞུང་འཛིན་གསར་རྙིང་བརྗེ་བའི་དུས་སྐབས་དེར་༸གོང་ས་
མཆོག་ལ་སྐུ་དབང་མེད་པར་སྟག་བྲག་ནི་རྒྱལ་ཚབ་ཡིན་པས་དབང་ཆ་ཆེ་ཤོས་དེ་
ཡོད་པ་རེད།
དེ་ཡང་རྭ་སྒྲེང་རིན་པོ་ཆེས་སྟག་བྲག་རིན་པོ་ཆེར་རྒྱལ་ཚབ་ལོ་གསུམ་རིང་
གནང་རོགས་ཞུས། ཁོང་གཉིས་དབར་ལ་ལོ་གསུམ་ནས་རྒྱལ་ཚབ་ཕྱིར་འབུལ་
གནང་རྒྱུའི་སྐད་ཆ་ཡོད་རུང་། ལོ་གསུམ་གྱི་རྗེས་ལ་རྭ་སྒྲེང་རིན་པོ་ཆེ་ཐེངས་
གསུམ་ལ་སྟག་བྲག་རིན་པོ་ཆེར་མཇལ་དུ་བསྐྱོད་ནས་སྐུ་དབང་ཕྱིར་འབུལ་
དགོས་པར་ཞུ་སྐུལ་ཞུས་འདུག་ནའང་ཁོང་གིས་རྩིས་འབུལ་ཞུས་མེད། དེར་
བརྟེན། [རྭ་སྒྲེང་རིན་པོ་ཆེ]ཁོང་གིས་ང་ཚོར་དུས་སྐབས་ཟང་ཟིང་དེ་འདྲར་ལྷ་སར་
བཞུགས་བློས་བཟོད་མིན་གསུངས་ཏེ། བློ་འགྱོད་དང་བཅས་ཙོང་ཁ་དང༌། རྒྱ་གར།
རྒྱ་ནག་བཅས་སུ་གནས་སྐོར་ལ་ཕེབས་རྩིས་གནང་། ཁོང་གི་ཕྱག་མཛོད་དང་
ཞབས་ཞུ་བ་ཚོས་མུ་མཐུད་དུ་ལྷ་སར་བཞུགས་དགོས་པར་སྐུལ་བ་དང་། དེ་
བཞིན་ང་དང་ངའི་ཁྱོ་ག་གཉིས་ནས་ཀྱང་དེ་ལྟར་གསོལ་བ་བཏབས་པ་བཞིན་
དགོངས་བཞེས་ཀྱང་གནང་སོང༌།
སྤྱིར་བཏང་གི་ཤོད་སྲོལ་ལ། མི་གང་ཞིག་གི་ལོ་ཀེག་འཁེལ་བའི་གནས་
སྐབས་སུ་རྐང་པ་ཆག་པ་དང༌། ཡང་ན། བྱུས་ཉེས་དེ་འདྲ་ཡོང་སྲིད་པར་བཤད།
རྒྱལ་ཚབ་རྭ་སྒྲེང་མཆོག་ནི། དགུང་ཀེག་འཁེལ་བ་ནས་སྟབས་མ་ལེགས་པའི་
བྱུས་ཉེས་ཤིག་གི་ནང་ལྷུང་སྟེ། དགུང་ཀེག་གྲོལ་བའི་ལོ་ངོ་གཅིག་གི་རྗེས་ལ་ཁོང་
གིས་སྐུ་དབང་སླར་གསོར་འབད་རུང༌། སྟབས་ཉེས་བྱུང་ནས་བཙོན་ལ་བཅུག་པ་
དང༌། ཟླ་བ་གཉིས་ཀྱི་རྗེས་སུ་ཁོང་སྐུ་ཚེ་མ་ཟིན་པའི་གནས་ཚུལ་བྱུང་བ་རེད། དེ་
ནི་1947 ལོ་སྟེ་ངའི་ཁྱོ་ག་གྲོངས་ནས་དུས་ཡུན་རིང་པོ་མ་སོང་ཙམ་ལ་ལ་ཡིན་
ཞིང་། མི་མང་ཆེ་བས་ཁོང་བཙོན་དུ་བཞུགས་སྐབས་ལྐོག་གསོད་བཏང་བར་ངོས་
འཛིན་བྱེད། དེ་ཡང་རྭ་སྒྲེང་རིན་པོ་ཆེས་རྒྱལ་ཚབ་གནང་སྐབས་རྩིས་དཔོན་ལུང་
ཤར་གྱི་མིག་རིལ་བཏོན་སྟབས། ལུང་ཤར་གྱི་བུས་ཕའི་དགྲ་ཤ་ལེན་ཆེད་བསད་
པའི་གཏམ་གྲགས་ཀྱང་བཟོས་པ་རེད། 
རྭ་སྒྲེང་རིན་པོ་ཆེ་སྐུ་གཤེགས་པའི་ཉིན་དེའི་ཞོགས་པའི་ཆུ་ཚོད་དང་པོ་ཙམ་
ལ། བཙོན་སྲུང་བས་ཁོང་གིས་སྲོག་སྐྱོབ་རོགས་ཞེས་ངུ་འབོད་བྱས་པ་གོ་ཡོད་
འདུག གང་ལྟར། ཁོང་གཤེགས་པའི་རྒྱུ་རྐྱེན་ཁ་གསལ་ཞིག་མེད་པས་མི་དམངས་
ཚོས་ལྐོག་བསད་བཏང་བར་ངོས་འཛིན་བྱེད་པ་རེད། གཞུང་ཕྱོགས་ནས་རྭ་སྒྲེང་
རིན་པོ་ཆེ་རང་བཞིན་གྱིས་གྲོངས་པ་ཡིན་པས། མི་སུ་གང་གིས་སྐད་ཆ་འདྲ་མིན་
བཤད་མི་ཆོག་པ་དང༌། གཏམ་འཆལ་སྤེལ་བ་ཡིན་ན་ཉེས་ཆད་ལྕི་མོ་གཅོད་རྒྱུའི་
གསལ་བསྒྲགས་ཀྱང་བྱས་པ་རེད།
ང་ཚོའི་ཁྱིམ་ཚང་དང་རྭ་སྒྲེང་རིན་པོ་ཆེའི་བར་བློ་ཐག་ཉེ་བོ་ཡོད་པས། བཀའ་
ཤག་གིས་ཁོང་འཛིན་བཟུང་མ་བྱས་གོང་ལ་ངའི་བུ་དང་བུའི་མནའ་མ་རྒྱ་ནག་ནས་
ཕྱིར་ལེན་རྩིས་བྱས་པ་དང་། ད་དུང་མི་ཞིག་ཆེད་གཏོང་བྱས་ནས་ཁོང་ཚོ་ལྷ་སར་
བསུ་དགོས་ཞེས་ཀྱང་ང་ལ་གསུང་བྱུང་། དེ་ཡང་ཁོང་ཚོས་ངའི་བུ་ཕྲུག་ཚང་མ་
བཙོན་འཇུག་བྱེད་འདོད་པས་ཡིན་རུང༌། ཁོང་ཚོ་ལྷ་སར་མེད་སྟབས། བྱ་ཐབས་
གང་ཡང་མ་བྱུང་བ་རེད། ད་དུང་ངས་གོ་ཐོས་བྱུང་བ་ལྟར་ན། བཀའ་ཤག་གིས་ང་
དང་བུ་མོ་གཉིས་ཙོང་ཁར་ཕྱིར་སློག་བྱེད་རྩིས་ཀྱང་བྱས་འདུག དེ་ནི་ཁོང་ཚོས་ང་
ཚོ་ནང་མི་ཁ་འཐོར་བཏང་སྟེ། ཁོང་ཚོར་ཁ་གཏད་ཀྱི་སྟོབས་ཤུགས་མེད་པ་བཟོ་
རྒྱུའི་ཆེད་དུ་རེད། འོན་ཀྱང༌། སྐབས་དེར་མ་པུ་ཧྥང་ནི་ཨ་མདོའི་ཕྱོགས་ལ་ཡོད་
པའི་རྒྱ་ནག་གི་གཞུང་འཛིན་པ་ཡིན་ལ་ང་ཚོའི་གྲོགས་པོ་ཡང་ཡིན་པས། ཁོང་
གིས་སྟོབས་ཤུགས་ལ་བརྟེན་ནས་ང་ཚོར་རོགས་བྱེད་སྲིད་པར་བརྟེན། མི་མང་པོ་
ཞིག་གིས་སྟག་བྲག་དང་ཁོང་གི་བཀའ་ཤག་གིས་འཆར་གཞི་ལ་གཟབ་གཟབ་བྱེད་
དགོས་པའི་སྔོན་བརྡ་བཏང་བར་བརྟེན། ཁོང་ཚོས་བྱ་སྤྱོད་དེར་བསམ་གཞིགས་
ནན་མོ་བྱེད་དགོས་བྱུང་བ་རེད།
རྭ་སྒྲེང་རིན་པོ་ཆེ་དང་ངའི་ཁྱོ་ག་གཉིས་ཀ་རྟ་ལ་དགའ་པོ་ཡོད་པ་དང་།
གྲོགས་པོ་བློས་ཐུབ་ཀྱང་རེད། གལ་སྲིད། ངའི་ཁྱོ་ག་འཚོ་གཞེས་སུ་ཡོད་ན། རྭ་
སྒྲེང་རིན་པོ་ཆེ་འཛིན་བཟུང་བྱེད་པ་དང་ལྐོག་གསོད་གཏོང་བ་སོགས་ནི་ལས་སླ་པོ་
ཞིག་མེད་པ་རེད། རྭ་སྒྲེང་རིན་པོ་ཆེར་རོགས་པ་ངེས་ཅན་བྱེད་ཐུབ་རྒྱུ་ཡིན། དེར་
བརྟེན། མི་ཚོས་ངའི་ཁྱོ་ག་ནི་དུག་སྤྲད་ནས་བཀྲོངས་པར་ཡིད་ཆེས་བྱེད་ཀྱི་ཡོད་པ་
རེད།
གཞན་ཡང་སྐབས་དེར་༸གོང་ས་མཆོག་རྒྱལ་དབང་སྐུ་གོང་མའི་ཡང་སྲིད་
མིན་པར། དེ་ནི་ནོར་འཛོལ་བྱུང་ཚུལ་གྱི་གླེང་གཏམ་ཞིག་ཀྱང་ཁྱབ་པ་རེད། དེ་ཡང་
ངའི་བུ་ནི་སྡེ་དྲུག་རིན་པོ་ཆེའི་ཡང་སྲིད་དང་། སྡེ་དྲུག་རིན་པོ་ཆེ་ནི་༸རྒྱལ་དབང་
སྐུ་གོང་མའི་ཡང་སྲིད་ཡིན་ཚུལ་གླེང་བ་དང་། དེ་ཡང་སྡེ་དྲུག་རིན་པོ་ཆེ་ནི་༸གོང་
ས་སྐུ་ཕྲེང་བཅུ་གསུམ་པའི་སྐུ་མཆེད་ཅིག་གི་ཕྲུ་གུ་ཡིན་པ་དེས་རེད། མཐའ་མ་
དེར་ཁོང་གཉིས་ཀའི་མཚན་དེ་ཇོ་བོའི་སྐུ་མདུན་དུ་གསེར་བུམ་དཀྲུགས་པ་དང༌།
དེ་ལྟར་ཐེངས་གསུམ་ལ་གསེར་བུམ་དཀྲུགས་ཀྱང་ཐེངས་གསུམ་གར་ངའི་བུའི་
མཚན་ཐོན་པས་སྟག་བྲག་རིན་པོ་ཆེ་དང་བཀའ་ཤག་གཉིས་ཀར་བྱ་ཐབས་གང་
ཡང་མ་བྱུང་བ་རེད། སྐབས་དེར་༸གོང་ས་མཆོག་དགུང་ལོ་བཅུ་བཞིར་ཕེབས
ཙམ་རེད།
དེ་ལྟར་བུ་ཕྲུག་ཚོ་ངའི་མཉམ་དུ་མེད་པ་དང༌། ཁྱོ་ག་གྲོངས་པ་བཅས་ཀྱི་
སྐབས་དེ་ནི་དཀའ་སྡུག་ཅན་གྱི་དུས་སྐབས་ཤིག་ཡིན་ནའང་། རེ་བ་རྩ་བ་ནས
མེད་པ་དང་ཁེར་རྐྱང་གི་སྣང་བ་དེ་འདྲ་རྩ་བ་ནས་བྱུང་མ་མྱོང་། དུས་སྐབས་དེ་
འདྲ་ཞིག་ལ་ཚ་རོང་ཞབས་པད་ལགས་ང་ལ་གཟིགས་པར་ཕེབས་ནས། བོད་ནི་
འདྲེ་ལག་ཏུ་ཚུད་འདུག་པས་ཅི་ནས་ཀྱང་གཟབ་དགོས་གསུང་བྱུང༌། ཁོང་གིས་ད་
དུང་གཞུང་ནས་དགོངས་པ་ག་རེ་བཞེས་ཀྱི་ཡོད་མེད་ནི་དཀོན་མཆོག་ཁོ་ནས་
མཁྱེན་གྱི་རེད་ཅེས་གསུང་བྱུང་། དེ་ནི་རྒྱ་མི་བོད་དུ་མ་སླེབས་བར་དུ་ང་རང་ལྷ་
སར་སྡོད་རྒྱུན་རིང་གི་ཆེས་རྙོག་འཛིང་ཅན་གྱི་དུས་སྐབས་དེ་རེད།

གནས་སྐོར་དུ་བསྐྱོད་པ།

ཁྱོ་ག་གྲོངས་རྗེས་ངའི་བུ་མོ་ཆུང་ཤོས་རྗེ་བཙུན་པདྨ་དང་། བུ་མོ་རྒན་པའི་བུ་
མོ་མཁའ་འགྲོ་དང་བུ་བསྟན་འཛིན་ངག་དབང་བཅས་ང་ཚོ་ནང་མི་རྣམས་རྒྱང་རྩེའི་
གཞིས་ཀ་དང༌། བཀྲ་ཤིས་ལྷུན་པོ་སོགས་སུ་གནས་སྐོར་ལ་བསྐྱོད། གཞུང་
ཕྱོགས་ནས་ང་ཚོའི་གནས་སྐོར་གོ་སྒྲིག་དང་ལྟ་རྟོག་བྱེད་པར་གཉེར་པ་གཉིས་
བཀོད་སྒྲིག་གནང༌།
རྒྱང་རྩེ་ནི་ང་ཚོའི་གཞིས་ཀ་ཡིན། དེར་དུད་ཁྱིམ་སུམ་བརྒྱ་ཙམ་ཡོད། གནས་
དེ་ནི་རྗེ་རིན་པོ་ཆེའི་[ཙོང་ཁ་པ་]སྐུ་དུས་ནས་བྱུང་བ་ཞིག་ཡིན་རུང་། ད་ནི་
འགྲེམས་སྟོན་ཁང་ཞིག་ཏུ་གྱུར་འདུག ཁང་པ་དེ་ཚོའི་རྩིག་གྱང་རྙིང་ཀོག་ཆགས་
ནས་མར་ལ་ཟགས་ཆོག་ཆོག་ཅིག་ཏུ་འདུག་སྟབས་ང་རང་དེར་བསྐྱོད་རྒྱུར་ཞེད་
སྣང་ཡང་སྐྱེས་བྱུང༌། དེར་ཕར་བསྐྱོད་ཚུར་འོང་བྱེད་པར་དུས་ཚོད་ངེས་ཅན་ཞིག་
འགོར་ཞིང༌། དངོས་རྫས་དེ་ཚོ་ནི་ལོ་ངོ་བཞི་བརྒྱའི་སྔོན་གྱི་རྗེ་རིན་པོ་ཆེའི་སྐུ་དུས་
ལྟར་རང་སོར་བཞག་འདུག དེའི་ཕྱོགས་བཞི་ལ་མཆོད་ཁང་ཆེན་པོ་བཞི་རེར་
དཀོན་གཉེར་རེ་རེས་མཚན་གང་ལ་རྔ་རྡུང་གསོལ་འདེབས་ཀྱི་ཆོས་སྒྲས་ཁེངས་པ་
ཞིག་འདུག
རྔ་སྒྲ་སྙན་པོ་དེ་འདྲ་ནི་བོད་ཀྱི་ས་ཆ་གང་ནས་ཀྱང་གོ་མ་མྱོང་བས་ང་རང་
དད་སྨོན་སྐྱེས་བྱུང་། ངས་ཤེས་གསལ་བྱས་ན། གནས་དེར་སྡོད་མི་ཞིག་འཆི་
གྲབས་ཡོད་ན་མཆོད་ཁང་ནང་ཁྲག་དྲི་ཁ་བ་རེད་ཟེར། ང་རང་ནི་མཆོད་ཁང་དེ་
བརྒྱུད་ནས་འགྲོ་དུས་སྐྲག་སྣང་ཆེན་པོ་བྱུང་སྟེ་ལུས་ཀྱི་བ་སྤུའང་གཟེངས་པ་འདྲ་
ཞིག་བྱུང༌།
ཉིན་བཅུའི་རྗེས་ལ་ང་ཚོ་༧པཎ་ཆེན་རིན་པོ་ཆེའི་གདན་ས་བཀྲ་ཤིས་ལྷུན་
པོར་ཕྱིན། རྒྱང་རྩེ་ནས་དེ་བར་དུ་ཉིན་གསུམ་འགོར། ང་ཚོ་དེར་འབྱོར་སྐབས་
༧པཎ་ཆེན་རིན་པོ་ཆེ་མཆོག་ཙོང་ཁའི་ཡུལ་དུ་ཕེབས་ནས་བཞུགས་མི་འདུག་
ཀྱང་། ང་ཚོར་སྣེ་ལེན་གཟབ་རྒྱས་དང༌། ལྕང་གསེབ་ཏུ་ཡོད་པའི་གཟིམ་ཆུང་ཞིག་
ཏུ་འདུག་གནས་གོ་སྒྲིག་གནང་བྱུང༌། ལྕང་གསེབ་དེ་ནི་རྒྱ་ཁྱོན་ཧ་ཅང་ཆེ་ལ་གཅན་
གཟན་ཁང་ཞིག་ཀྱང་འདུག རིན་པོ་ཆེ་བཞུགས་སྐབས་དེའི་ནང་གཅན་གཟན་ཉར་
གནང་གི་ཡོད་འདུག་རུང༌། དེ་དུས་ནི་ཁོང་བཞུགས་མེད་པས་སྟོང་པ་རེད་འདུག 
༧པཎ་ཆེན་རིན་པོ་ཆེའང་ང་ཚོ་དང་འདྲ་བར་ཨ་མདོའི་ཞིང་པ་ཞིག་གི་ཁྱིམ་
ནས་ཕེབས་ཤིང་། དེ་ཡང་བོད་གཞུང་གིས་ཁམས་ནས་ཡིན་པའི་ཕྲུ་གུ་ཞིག་པཎ་
ཆེན་སྐུ་གོང་མའི་ཡང་སྲིད་དུ་གདན་འདྲེན་ཞུས་ཏེ་རྟེན་འབྲེལ་མཛད་སྒོའི་གྲ་སྒྲིག
ཀྱང་ཞུས་འདུག་སྟེ། རྒྱ་གཞུང་གིས་ཁམས་ནས་ཡིན་པའི་འོས་སྤྲུལ་དེ་ཕྱིར་ཕ
ཡུལ་དུ་སློབ་གཉེར་བྱེད་དུ་བཏང་སྟེ། ཁོང་ཚོ་རང་གིས་ཆུང་སྲིད་པཎ་ཆེན་རིན་པོ་
ཆེའི་ཡང་སྲིད་གཅིག་མངའ་གསོལ་བྱས།
བཀྲ་ཤིས་ལྷུན་པོར་ཀོ་པགས་དཀར་རྐྱང་གིས་གྲུབ་པའི་དབུ་ཞྭ། ན་བཟའ་ཆ་
ཚང༌། ཀོ་བས་བཟོས་པའི་རྐང་ཤུབ་བཅས་རྗེ་རིན་པོ་ཆེའི་ན་བཟའ་འགའ་བཞུགས་
འདུག ན་བཟའ་དེ་ཚོ་ནི་ཧ་ཅང་གི་རྩ་ཆེན་པོ་རེད། དེ་ནི་སྐབས་དེའི་ཚེམ་བཟོ་བ་
མཁས་ཅན་ཚོས་ལོ་ནས་ལོ་བསྟུད་དེ་འཚེམ་བཟོ་བྱས་ཞིག་ཡིན་འདུག བཀྲ་ཤིས་
ལྷུན་པོར་རྗེ་རིན་པོ་ཆེའི་མ་ཡུམ་གྱི་སྤ་རས་ཀྱང་འདུག སྤ་རས་དེའི་མཐའ་ལྕགས་
སུ་སྲམ་པགས་ཀྱིས་བརྒྱན་པས་བརྗིད་ཆེ་བ་ཞིག་འདུག་རུང་། མཇལ་བདེ་བ་
ཞིག་མི་འདུག་སྟབས་དེང་སང་གི་སྤ་རས་དང་བསྡུར་ན་ཁྱད་མཚར་ཞིག་འདུག
རྒྱང་རྩེ་དང་བཀྲ་ཤིས་ལྷུན་པོ་གཉིས་སུ་སྡོད་སྐབས་ཀྱི་དུས་ཚོད་མང་ཆེ་བ་མཆོད་
འབུལ་ཞུ་བ་སོགས་ཀྱིས་འདས་པར་གྱུར། ཉིན་བཅུ་ཙམ་རིང་བཀྲ་ཤིས་ལྷུན་པོར་
བསྡད་ནས་ལམ་ཞོར་དུ་དགོན་སྡེ་ཆུང་ཆུང་དེ་ཚོར་མཆོད་མཇལ་དང་བཅས་རྒྱང་
རྩེར་ཕྱིར་ལོག་བྱས། ངའི་ཨ་མ་ལགས་དང་བུ་མོ་གཉིས་ཙོང་ཁ་ནས་རྒྱ་གར་
བརྒྱུད་དབུས་ཕྱོགས་ལ་ཕེབས་ཀྱི་ཡོད་པས་བདུན་གསུམ་རིང་ཁོང་གཉིས་ལ་
སྒུག་ནས་བསྡད།
ང་རང་ལྷ་སར་བསྡད་པའི་ལོ་དང་པོ་དེར། ཙོང་ཁར་སྡོད་སྐབས་ལས་ཨ་མ་
ལགས་ལ་མཇལ་འདོད་ཧ་ཅང་གིས་ཆེ་བ་བྱུང༌། དེར་བརྟེན། ངས་ཁོང་ལ་ལྷ་སའི་
དམིགས་བསལ་གྱི་ལག་རྟགས་དེ་འདྲ་ཡང་ཡང་བསྐུར་བ་དང༌། ཁོང་མོས་ཀྱང་ལྷ་
ས་ནས་རག་ཐབས་མེད་པའི་ཕ་ཡུལ་གྱི་ཞིམ་ཟས་དེ་འདྲ་བསྐུར་གནང་གི་ཡོད།
ཁོང་མོས་ཤེས་ཀྱི་ཡོད་པ་གཅིག་རང་ཡོད་པ་ནི། ང་རང་རྒྱུས་མངའ་མེད་པའི་གྲོང་
ཁྱེར་ཞིག་གི་ནང་ལ་ཁེར་རྐྱང་དུ་འཚོ་བཞིན་པ་དེ་རེད། དེའི་སྟབས་ཀྱིས། ངའི་བུ་
མོ་[ཚེ་རིང་སྒྲོལ་མ་]ཙོང་ཁར་ཕྱིར་ལོག་སྐབས། ངེད་ཚོའི་སྤུན་མཆེད་གཅིག
མཉམ་དུ་ཕ་ཡུལ་ལ་ཁོང་མོའི་[རྒྱལ་ཡུམ་ཆེན་མོའི་ཨ་མ་]ནང་ལ་བཏང་བ་དང༌།
ངས་བུ་མོར་དགུང་ལོ་བདུན་ཅུ་དོན་གསུམ་ལ་ཕེབས་པའི་ངའི་ཨ་མ་ལགས་ཁོང་
མོ་དང་མཉམ་དུ་ལྷ་སར་འཁྲིད་ཡོང་དགོས་པར་མངགས། བུ་མོ་ཙོང་ཁར་འབྱོར་
ནས་དུས་ཡུན་རིང་པོ་མ་སོང་གོང་ངའི་ཁྱོ་ག་གྲོངས་པས་གང་མགྱོགས་ལོག་ཡོང་
དགོས་པའི་ཏར་འཕྲིན་ཞིག་བསྐུར་སྟབས། བུ་མོ་དང་ཨ་མ་ལགས་གཉིས་ཙོང་ཁ་
ནས་རྒྱ་ནག་དང་དེ་ནས་རྒྱ་གར་ལ་ཕེབས། དེ་ནི་སྐབས་དེར་འགྲུལ་བཞུད་བྱེད་
པར་སྟབས་བདེ་ཤོས་ཀྱི་ལམ་ཁ་དེ་རེད། ཅང་ཅེ་ཧྲི་ཡི་སྐུ་ཟླས་ཁོང་ཚོར་གནམ་
གྲུའི་ལག་འཁྱེར་ཉོ་སྒྲུབ་སོགས་ཀྱི་རོགས་རམ་གནང༌། རྒྱ་གར་ནས་རྟ་ལ་ཞོན་ཏེ་
ཕེབས་ཤིང་ངེད་ཚོ་རྒྱང་རྩེ་ནས་མཉམ་འཛོམས་བྱུང་། ཨ་མ་ལགས་ནི་སྐུ་
གཟུགས་སྐྱོ་བོ་དང་ཕྱག་ཆག་འདུག་པས་འགྱོག་བྱམས་ནང་དུ་ཕེབས་ཤིང་།
སྐབས་དེར་ང་ནི་ཁོང་དང་མཇལ་བས་དགའ་སྤྲོའི་མཆི་མའང་ཤོར་བར་གྱུར། ངའི་
ཨ་ནེ་དགུང་ལོ་དྲུག་ཅུ་རེ་བཞི་ལ་ཕེབས་ཡོད་པ་ཁོང་ཡང་མཉམ་དུ་ཕེབས་འདུག
ངའི་བུ་མོ་ནི་[ཙོང་ཁར་]ལོ་ངོ་གཉིས་ཙམ་བཞུགས་པ་རེད།
ང་ཚོ་ལྷ་སར་ཕྱིར་ལོག་དོན་ནི། ངའི་བུ་བསྟན་འཛིན་ཆོས་རྒྱལ་མངའ་རིས་
རིན་པོ་ཆེའི་ཡང་སྲིད་དུ་ངོས་འཛིན་གྱིས་ཆོས་ཞུགས་བྱེད་དགོས་པ་དང་། དེ་
བཞིན་ཁོང་གི་དགོན་པ་ནས་ཞལ་ལག་བཟོ་བ་སོགས་གང་ཅིར་ལྟ་རྟོག་གནང་
མཁན་གྱི་གསོལ་དཔོན་གྱིས་མངགས་པས་ཀྱང་ཡིན། ངའི་ཁྱོ་གའི་གཅུང་པོ་ངག་
དབང་བྱང་ཆུབ་ལགས་ཙོང་ཁ་ནས་རྒྱ་གར་བརྒྱུད་ང་ཚོར་ཐུག་འཕྲད་དུ་ཕེབས་
བྱུང་ལ། ཁོང་གིས་རྒྱ་ལོ་དོན་གྲུབ་ལགས་དང་ཁོང་གི་ཕྲུ་གུ་གཉིས་མཇལ་མོལ་
བྱུང་སྐོར་གྱི་གསར་འགྱུར་ཞིག་ཀྱང་བསྣམས་ཕེབས།
དེ་ལྟར་ཁོང་ང་ཚོ་དང་ལྷན་དུ་ཟླ་བ་གཉིས་ལ་བཞུགས་རྗེས་སྐུ་འབུམ་དགོན་
པ་ནས་ལས་དོན་ཞིག་གི་ཆེད་ཡོང་དགོས་པའི་བརྡ་འབྱོར་བ་ལྟར་ཕྱིར་ཙོང་ཁར་
ལོག་དགོས་བྱུང༌།

གུང་ཁྲན་གྱི་བཙན་འཛུལ།

1950 ལོར་རྒྱ་ནག་དམར་ཤོག་གིས་ཙོང་ཁའི་ཕྱོགས་དབང་བསྒྱུར་བྱས་
ཤིང༌། དེ་ནས་ཆབ་མདོ་བརྒྱུད་ལྷ་སར་བཙན་འཛུལ་བྱེད་རྩིས་ཡོད་སྐོར་གྱི་གནས་
ཚུལ་མི་སྙན་པ་ཁྱབ་པར་གྱུར། དེ་ནི་འདི་འདྲ་རེད། སྐབས་དེར་ཆབ་མདོ་རྒྱ་མིའི་
དབང་བསྒྱུར་འོག་ཚུད་གྲབས་ཡོད་སྟབས། ༸གོང་ས་མཆོག་ལྷ་ས་ནས་ཆིབས་
ཐོན་བསྐྱངས་ཏེ་གྲོ་མོར་ཉེན་གཡོལ་དུ་ཕེབས་རྒྱུ་གནང་བ་ལྟར། བོད་གཞུང་གི་
ལས་བྱེད་མི་སྣ་ཁག་དང༌། སྐུ་དྲག་ཁག དེ་བཞིན་ང་ཚོའི་ནང་མི་དང་བཅས་གྲོ་
མོར་མཉམ་བསྐྱོད་བྱས།
ང་ཚོ་གྲོ་མོར་མ་ཐོན་གོང་ནས་རྒྱ་ནག་དམར་ཤོག་ཚོགས་པས་སྐུད་མེད་ཏར་
འཕྲིན་ཡོ་ཆས་དང་བཅས་པའི་སྐུ་ཚབ་ཅིག་ལྷ་སར་བཙུགས་ཟིན། ༸གོང་ས་
མཆོག་ནི་རྫོང་དཀར་ཆོས་སྡེ་དགོན་པར་བཞུགས་ཤིང་ང་དང་ནང་མི་ཚོ་ཉེ་
འདབས་ཀྱི་དགོན་པ་ཞིག་གི་ནང་དུ་བསྡད། སྐབས་དེར། བུ་བློ་བཟང་བསམ་
གཏན་དང་བསྟན་འཛིན་ཆོས་རྒྱལ་གཉིས་ངའི་མཉམ་དུ་ཡོད། ངའི་བུ་མོ་རྒན་པ་ནི་
རྒྱ་གར་དུ་སྨན་བཅོས་ལ་ཕེབས་ཤིང༌། དེ་བཞིན་ཁོང་གི་བུ་ཕྲུག་གཉིས་དང་ངའི་བུ་
མོ་ཆུང་བ་རྗེ་བཙུན་པདྨ་བཅས་རྒྱ་གར་རྡོ་རྗེ་གླིང་དུ་སློབ་གྲྭ་ཞིག་ལ་གཏོང་འདུན་
གྱིས་མཉམ་འཁྲིད་བྱས་པས། ཁོང་ཚོས་ང་ཚོ་གྲོ་མོར་སླེབས་པ་ཤེས་འཕྲལ་
ཐུག་འཕྲད་དུ་སླེབས་ཤིང་ལོ་གསར་ཡང་མཉམ་དུ་བཏང༌། ཟླ་བ་བརྒྱད་ཀྱི་རྗེས་ལ་
༸གོང་ས་མཆོག་མི་དམངས་དང་ཞལ་གྱེས་ནས་དུས་ཡུན་རིང་པོ་བཞུགས་འདོད་
མེད་པས་ལྷ་སར་ཕྱིར་ཕེབས་གནང་རྒྱུ་ཐུགས་གཏན་འཁེལ།
1951གི་ལོ་སྟོད་དུ་བཀའ་ཤག་གིས་ཨུ་ཚུགས་ཀྱིས་༸གོང་ས་མཆོག་གི་སྐུ་
ཕྱྭའི་ཆེད་གྲོ་མོར་རྫོང་དཀར་ལ་འཕྲལ་སེལ་གྱི་གཞུང་ཞིག་འཛུགས་རྒྱུར་བཀའ་
འཁྲོལ་ཞུས། དགོན་པ་དེ་ནི་རྒྱ་གར་གྱི་ས་མཚམས་དང་འབྲས་ལྗོངས་ནས་ལེ་
དབར་བཅོ་ལྔ་ཙམ་གྱི་སར་ཡོད་པས། ཀ་ལི་སྤུངས་དང་།རྡོ་རྗེ་གླིང་དང་རྒྱ་གར་
བཅས་ནང་ཡོད་པའི་བོད་རིགས་སྡོད་ཁུལ་དང་ས་ཐག་ཉེ་པོ་ཡིན། དེར་བརྟེན།
༸གོང་ས་མཆོག་གིས་གཞུང་འཛིན་དབང་ཆ་ཆ་ཚང་ཡོད་པའི་སྲིད་བློན་ཆེན་
གཉིས་” བསྐོ་བཞག་དང༌། ཧ་ཅང་གལ་འགངས་ཆེ་བ་དང་ཐག་གཅོད་རྩ་བ་ནས་
མ་ཐུབ་པའི་གནས་ཚུལ་བྱུང་རིགས་མ་གཏོགས་སྙན་སེང་ཞུ་མ་དགོས་པའི་བཀའ
བཀོད་ཡང་གནང་ནས་ཕྱོགས་ཐོན་དང༌། རྒྱ་ནག་དང་གྲོས་མོལ་བྱུང་མཚམས་
ཕྱིར་ལྷ་སར་ཕེབས་རྒྱུ་གནང༌།
དེའི་རྗེས་ལ། ང་རང་བལ་ཡུལ་བརྒྱུད་ནས་རྒྱ་གར་ནང་གནས་སྐོར་ལ་ཕྱིན།
སྐུ་དྲག་ཕྲེང་རིང་སྟེང་ཞལ་རྣམ་གཉིས་ནི་ང་ཚོ་མཉམ་དུ་གྲོ་མོར་ཕེབས་ཡོད་
སྟབས། ༸གོང་ས་མཆོག་གིས་ཁོང་གཉིས་ངེད་ཚོའི་སྐད་སྒྱུར་ལ་འཁྲིད་ན་ཡག་
ཚུལ་གྱི་བཀའ་སློབ་ཕེབས། གྲོ་མོ་ནས་སྒང་ཐོག་ལ་ཕྱིན་པ་དང་། དེར་ང་ཚོས་རྟ་
སོགས་ཁལ་མ་གཞན་རྣམས་བཞག སྒང་ཐོག་ཏུ་སྡོད་རིང་ང་ཚོ་ཡ་པ་ཚེ་བརྟན་
བཀྲ་ཤིས་ཀྱི་བཞུགས་གནས་སུ་བསྡད་པ་དང༌། གཞན་ཚོ་དགོན་རྒྱབ་ཀྱི་ཁང་པ་
ཞིག་ཏུ་བསྡད། དེར་བདུན་ཕྲག་གཅིག་རིང་བསྡད་ནས་གཞུང་ལམ་བརྒྱུད་ཀ་ལི་
སྤུངས་ལ་བསྐྱོད། འབྲས་ལྗོངས་ཆོས་རྒྱལ་གོང་མ་དེས་ང་ཚོར་སྣེ་ལེན་གང་
ལེགས་གནང་བ་དང༌། དགོང་ཟས་ཞིག་ལའང་སྐད་བཏང་གནང་བྱུང་། དེ་ལྟར་ང་
ཚོ་ཀ་ལི་སྤུངས་ལ་ཟླ་གཅིག་ཙམ་བསྡད་པ་དེ་ནི་གནས་སྐོར་གྱི་གྲ་སྒྲིག་བྱེད་པ་
སོགས་ཀྱིས་འདས། ངས་ཚ་འབུར་སྔོན་འགོག་གི་སྨན་ཁབ་བརྒྱབ་ཡོད་པས་ང་
ཚོ་བལ་ཡུལ་དུ་སླེབས་སྐབས་ཁབ་ཤུལ་གྱི་ཕྱོགས་ཚང་མ་སྐྲངས་ནས་ན་ཟུག་
ཆེན་པོ་ཞིག་བྱུང་།
ང་ཚོ་བལ་ཡུལ་ལ་བདུན་ཕྲག་གཅིག་བསྡད་རིང༌། བལ་པོའི་རྒྱལ་པོ་སྔོན་མ་
དེས་མགྲོན་འབོད་གནང༌།་ཡང་སྐབས་དེར་ཕྲེང་རིང་སྟེང་ཞལ་རྣམ་གཉིས་དང་
ཟུར་ཁང་སྟེངས་ཞལ་རྣམ་གཉིས། ས་འདུ་ཚང༌། མངའ་རིས་ཕྱག་མཛོད། དར་
ཧན་ཕྱག་མཛོད། དེ་བཞིན་ཞབས་ཞུ་བ་ཚོ་བཅས་མི་མང་པོ་ཡོད་ལ། རྒྱལ་པོ་
མཆོག་གིས་སངས་རྒྱས་འཁྲུངས་ཡུལ་ལིམ་བི་ནི་ལ་མཇལ་དུ་བསྐྱོད་རྒྱུ་ནི་དུས་
ལ་བབས་མིན་གསུངས་བྱུང་བ་དང༌། ཅི་སྟེ་ང་ཚོ་གནས་མཇལ་དུ་བསྐྱོད་འདོད་ན་
དྲག་ཆས་སྤྲས་པའི་དམག་མི་ལྔ་བཅུ་སྐུ་སྲུང་དུ་བཏང་འཐུས་ཀྱི་བཀའ་སློབ་བཟང་
པོ་ཕེབས་བྱུང་རུང༌། ངས་རྒྱལ་པོ་ཁོང་ལ་དཀའ་ཁག་བཟོ་མ་འདོད་པས་བསྙེན་ 
བཀུར་གཟབ་རྒྱས་གནང་བར་བཀའ་དྲིན་ཆེ་ཞུས་པ་ལས་གནས་མཇལ་ལ་བ་བསྐྱོད་
མེད།
བལ་ཡུལ་ནས་པ་ཊ་ན་བར་གནམ་གྲུའི་ནང་བསྐྱོད་པ་དང་། དེ་ནས་མེ་
འཁོར་ནང་ཀ་ལི་ཀ་ཏ་ལ་བསྐྱོད། དེ་སྐབས་རྒྱ་བླ་མའི་བུ་མོས་ངེད་ཚོའི་སྐད་སྒྱུར་
བ་བྱས། ཁོང་གིས་བོད་སྐད་དེ་ཙམ་ཡག་པོ་རྒྱག་མི་ཤེས་རུང་གང་ཐུབ་ཐུབ་
གནང་སོང་། ང་ཚོས་བདུན་ཕྲག་གཅིག་རིང་པ་ཊ་ན་ནས་ཝ་ར་ན་སི་དང༌། རྡོ་རྗེ་
གདན་སོགས་ལ་གནས་སྐོར་ཞུས་ཏེ། རྡོ་རྗེ་གླིང་ལ་ལོག་པ་དང་། དེ་ནས་ཀ་ལི་
སྤུངས་ལ་ཕྱིར་ལོག དེར་སྡོད་རིང་ངས་བོད་དུ་༸གོང་ས་མཆོག་གི་སྐུ་མདུན་དུ་
ཕྱིར་ལོག་རྒྱུའི་བློ་ཐག་བཅད། རྒྱ་རིགས་གྲོགས་པོ་འགས་ཕྱིར་བོད་དུ་ལོག་པ་ནི
འཆི་རུ་ཕྱིན་པ་དང་མཚུངས་པས་དེ་ལས་མ་ཕྱིན་ན་ལེགས་པར་བརྗོད་མཁན་བྱུང་
ཡང་ཞེད་སྣང་གང་ཡང་མ་བྱུང༌། ང་རང་ཀ་ལི་སྤུངས་ལ་ལོ་གཅིག་རིང་བསྡད་པ་
ཡིན། དེར་སྡོད་རིང་གཟའ་གྲིབ་ཀྱི་ནད་འདྲ་བ་ཞིག་གིས་མནར་བྱུང་བར། བུ་མོས་
སྒང་ཐོག་བདེ་སྐྱིད་གླིང་ཁ་ལ་ཁ་པར་བཏང་ནས་སྨན་པ་དང་སྨན་མངགས་པས་
ཉིན་དྲུག་གི་མཚམས་སུ་སྨན་དེ་འབྱོར། སྤོམ་མདའ་ལྕམ་སྐུས་ང་གྲོངས་འགྲོ་ངེས་
བསམ་ནས་ཧ་ལས་པ་བཤུམས་པ་མ་ཟད་ཁོང་གི་སྐུ་ཟླའི་ཕྲེང་བ་ཡང་ངའི་སྐེ་ལ་
གཡོགས་བྱུང་། ངའི་བུ་ཆུང་ཤོས་ངའི་འགྲམ་དུ་ཡོང་ནས་ང་ལ་གཉིད་མ་ཤོར་བ་
བྱེད་དགོས་ཟེར། ང་ན་བའི་རིང་ཕྲེང་བ་དེ་ངའི་སྐེ་ལ་གྱོན་ནས་བསྡད་པ་དང་ཏོག་
ཙམ་དྲག་སྐྱེད་བྱུང་མཚམས་ཁོང་ལ་ཕར་ཕུལ་བ་ཡིན། གང་ལྟར་བདུན་ཕྲག་
གཉིས་ཀྱི་རིང་ལ་ཞབས་བརྟན་སྒྲུབ་པ་དང་སྨན་བཅོས་བྱས་པས་གཞི་ནས་ནད་
གཞི་དྲག་སྐྱེད་བྱུང༌།
དེ་ནས་རྡོ་རྗེ་གླིང་ལ་ཕྱིན་པ་དང་དེར་ཟླ་གསུམ་བསྡད། བོད་དུ་ཕྱིར་ལོག་
རྩིས་ཀྱིས་ངས་བུ་རྒྱལ་ལོ་དོན་གྲུབ་ལགས་ལ་ཡི་གེ་བསྐུར་ནས་རྒྱ་གར་དུ་སྐད་
བཏང༌། དེ་ཡང་ཁོང་རྒྱ་ནག་ཏུ་ཕྱིན་པ་ནས་བཟུང་ངེད་གཉིས་ཐུག་འཕྲད་བྱུང་མེད་
པས་ཡིན། ང་རང་ཉལ་ཚར་བའི་མཚན་མོ་ཞིག་ལ། མོ་ཊའི་སྒྲ་ཞིག་ཐོས་བྱུང་། དེ་
མ་ཉིད་དུ་ངའི་ཞབས་ཞུ་མས་འགྲུལ་པ་ཞིག་ཡོང་གི་འདུག་ཅེས་བརྗོད་པ་དང་དུས་
མཚུངས་ལྟ་བུར་ངའི་བུ་སླེབས་བྱུང༌། ཞབས་ཞུ་མས་ཕྱི་གླིང་བ་གཟུགས་རིང་ཞིག་
རེད་བསམ་འདུག ང་ཉལ་ཁྲི་ལས་ས་ལ་འབབ་གྲབས་སྐབས་བུ་ངའི་འགྲམ་དེར་
སླེབས་ཚར་སོང༌། མ་མཇལ་ལོ་མང་སོང་རིང་འགྱུར་ལྡོག་ཆེན་པོ་བྱུང་འདུག ཁོང་
རྒྱ་ནག་ཏུ་ཐོན་དུས་བུ་ཆུང་ཆུང་ཞིག་ཡིན་རུང༌། ད་ནི་གཟུགས་པོ་ཧ་ཅང་རིང་ཞིང་
ལུས་སྟོབས་རྒྱས་པའི་མི་རྒན་ཞིག་ཆགས་འདུག་པ་མ་ཟད་བཟའ་ཟླ་བུ་ཕྲུག་དང་
བཅས་པའང་མཉམ་འཁྲིད་བྱས་འདུག
ང་ཚོས་ཁོང་རྒྱ་ནག་ལ་གཏོང་དུས་ལོ་བཅུ་དྲུག་རེད། སྐབས་དེར་ང་རང་ཨ་
མ་ཞིག་ཡིན་པའི་ངོས་ནས་ཐག་རིང་རྒྱ་ནག་ཏུ་གཏོང་འདོད་མེད་རུང༌། ངའི་ཁྱོ་
གས་དེ་ནི་མི་ཚེའི་ཉམས་མྱོང་ཡག་པོ་ཞིག་ཏུ་དགོངས་སོང་ལ། བུ་ཁོ་རང་ཡང་
འགྲོ་འདོད་ཧ་ཅང་ཆེན་པོ་བྱས་པ་རེད། དེར་བརྟེན། བཟའ་མི་ནང་ཁུལ་ལ་དེའི་ཐད་
ལ་ལྟ་སྟངས་མི་གཅིག་པའི་བསམ་ཚུལ་དང༌། རྩོད་པ་བྱུང་ནའང་མཐར་རྒྱ་ནག་ཏུ་
གཏོང་རྒྱུར་ཐག་གཅོད་བྱས་པ་རེད། སྐབས་དེར་ང་ལ་ལོ་མང་རྗེས་ལ་མ་གཏོགས་
ཐུག་འཕྲད་བྱེད་མི་ཐུབ་པའི་སྔ་ལྟས་ཤིག་བྱུང་བ་དེ་ད་ཆ་གསལ་པོ་བྱུང་སོང༌། དེ་
ཡང་བུ་ད་ལྟ་ལོ་ན་ཉི་ཤུ་ལྷག་ཙམ་ལ་སོན་པ་མ་ཟད། རྒྱ་ནག་ཏུ་ཕྱིན་ནས་ཆང་ས་
བརྒྱབ་རྗེས་གཞི་ནས་མ་བུ་མཇལ་མཛོམས་བྱུང་བ་དེ་རེད། རྒྱ་ལོ་དོན་གྲུབ་
ལགས་ཀྱིས་ཁོང་གི་ནང་མི་དང༌། ངའི་བུ་མོ་བཞག་ནས་ངེད་ཚོའི་མཉམ་དུ་ལྷ་
སར་ཕྱིར་ལོག་བྱས། ང་ཚོ་སྒང་ཐོག་ནས་ཐོན་ཁར་ཡ་པ་ཚེ་བརྟན་བཀྲ་ཤིས་
ལགས་ཀྱི་སྐུ་ཟླས་ཁོང་ཉིད་ཀྱི་ཁ་དཀྲིས་དང་ལག་ཤུབས་ཨུ་ཚུགས་ཀྱིས་ང་ལ་
གནང་བྱུང༌། དེ་ནི་སྐབས་དེར་གྲང་ངར་ཆེ་བས། ཁོང་གིས་ང་རང་ལྷ་སར་ཕྱིར
ལོག་བྱེད་པའི་ལམ་བར་དུ་གྲང་ངར་ཆེ་བ་དེར་དགོངས་བཞེས་ཀྱིས་གནང་བ་ཞིག་
རེད། དུས་སྐབས་དེར། ང་ཚོས་དེ་སྔ་ནས་རྒྱ་གར་ལ་སྐྱབས་བཅོལ་ཞུ་རྒྱུ་ཐག་
བཅད་ཡོད།
རྒྱ་ལོ་དོན་གྲུབ་ང་ཚོ་དང་མཉམ་དུ་ལྷ་སར་ཕྱིར་ལོག་བྱས་པའི་སྐབས་དེ་
ཙམ་ནས་ཁོང་གིས་བོད་ཡུལ་ནི་བདེ་འཇགས་མེད་པའི་གནས་སྟངས་ཤིག་ཆགས་
འདུག་པའི་ངོས་འཛིན་བྱས་སྟབས། སླར་ཡང་ས་གནས་གཞན་ལ་ཐོན་རྩིས་བྱས་
པ་དེ་ནི་སྐབས་དེར་ང་རང་མ་གཏོགས་སུ་གང་གིས་ཤེས་ཀྱི་མེད། ཁོང་གི་ལྟ་ཚུལ་
དེ་ནི་རྒྱ་ནག་དམར་ཤོག་པའི་ལྟ་ཚུལ་དང་གཅིག་མཚུངས་མིན་པ་དེས། རྒྱ་མི་མང་
པོ་ཞིག་གིས་མ་དགའ་བ་དང་ཁོང་ཁྲོ་བྱེད་བཞིན་ངའི་བུ་ཡིས་སློབ་གསོ་ཡང་
བསྐྱར་མྱོང་དགོས་ཀྱི་འདུག་ལབ་པ་དེ་ནི། ཁོང་ཚོས་ལྡོག་ཕྱོགས་ཀྱི་འཇིགས་
སྐུལ་བྱས་པ་ཞིག་རེད། དེར་མ་ཟད། རྒྱ་མིས་ཨུ་ཚུགས་ཀྱིས་ཁོང་གི་བསམ་བློར་
འགྱུར་བ་གཏོང་དུ་འཇུག་པའི་དུས་སྐབས་ཤིག་ཀྱང་ཤར་ངེས་རེད་ཅེས་བུས་ང་ལ་
འགྲེལ་བརྗོད་བྱས་བྱུང་། གང་ལྟར་[ རྒྱ་ལོ་དོན་གྲུབ་ཀྱིས་]རྒྱ་གར་ལ་ཕྱིར་གཏོང་
རོགས་ཞེས་ཨུ་ཚུགས་ཀྱིས་གསུང་བྱུང་བས། ངས་མི་འདོད་བཞིན་དུ་ཁས་ལེན་
བྱས་པ་ཡིན།
རྒྱ་ལོ་དོན་གྲུབ་ལགས་ཕྱིར་ཐོན་མ་བྱས་གོང་ལ་ཁོང་གིས་ང་ཚོའི་ས་ཁང་ས་
གཞིས་ལ་ཞིབ་དཔྱོད་བྱས་པ་དང་། མཛོད་ཁང་དུ་གང་ཡོད་པའི་དངོས་པོ་རྣམས་
ང་ཚོར་བདག་གི་མ་རེད་གསུངས་ནས་གཞིས་མི་ཚོར་བགོ་བཤའ་བརྒྱབ་པ་མ་
ཚད། ཁོང་ཚོས་མིག་གི་མཐོང་ས་རང་ནས་གཞིས་མིའི་གན་རྒྱའི་ཤོག་བུ་རྣམས་
མེར་བསྲེགས་ཏེ་གཡོག་པོའི་གནས་སྟངས་མེད་པ་བཟོས་རྗེས་ཁོང་ལྷ་སར་
སླེབས་ནས་ཟླ་བ་གསུམ་གྱི་རྗེས་ལ། རྒྱང་རྩེ་བརྒྱུད་ནས་རྒྱ་གར་དུ་ཕེབས་པ་དང་།
ཟླ་བ་གསུམ་གྱི་རྗེས་ལ་བསྐྱར་དུ་ལྷ་སར་སླེབས། འོན་ཀྱང༌། ཉིན་དེ་རང་དུ་ཕྱིར་
ཐོན་བྱས་སོང་བ་དེ་ཉིན་ནི་ཚོང་འདུས་ཀྱི་ཉིན་མོ་ཞིག་ཡིན། ཁོང་གིས་ང་ལ་ཞུ་བ་
ནན་པོ་བྱས་ནས་རླུང་མ་ལངས་རོགས་ཞེས་གསུང་བྱུང༌། ཁོང་རྒྱ་གར་ལ་གསང་
གྲོས་བྱེད་པར་ཕེབས་བཞེད་དེ་ཤེས་མཁན་ནི་ང་དང་བུ་བློ་བཟང་བསམ་གཏན་
གཉིས་མ་གཏོགས་མེད། དེ་ཡང་བློ་བཟང་བསམ་གཏན་གྱིས་གལ་ཏེ་རྒྱ་མིས་
༸གོང་ས་མཆོག་ལ་ཁོང་གི་གཅེན་པོའི་སྐོར་ལ་སྐད་ཆ་དྲིས་པ་ཡིན་ན། ྋགོང་ས་
མཆོག་དགུང་ལོ་ཆུང་རྐྱེན་ངོ་གནོངས་ནས་ཞལ་ཪས་དམར་པོ་ཆགས་སྲིད་པ་རེད་
ཅེས་གསུང་བྱུང་བས་དེ་སྐོར་ང་ཚོས་༸གོང་ས་མཆོག་ལ་སྙན་སེང་གང་ཡང་ཞུས་
མེད།
དེ་ཡང་རྒྱ་ལོ་དོན་གྲུབ་ལགས་ཐོག་མར་བྱ་ཡུལ་ལ་ཕེབས་པ་དང༌། དེ་ནས་
སྦྱོར་ར་དང་དེ་རྗེས་རྟ་དབང་ལ་ཕེབས། བདེ་སྐྱིད་གླིང་ཁ་ནས་པདྨ་རིམ་བཞི་
མཆོག་གིས་རྒྱ་གར་ས་མཚམས་ནས་འགྲོ་བསྐྱོད་ཆོག་པར་ཕན་ངེས་ཀྱི་ཕྱག་བྲིས་
གནང་བ་སོགས་ཀྱི་ཕྱག་རོགས་གནང་འདུག གལ་ཏེ། རྒྱ་མིས་ཤེས་ཚེ་ཁོང་ལྷ་ས་
ནས་ཁ་འབྲལ་དུ་འཇུག་མི་སྲིད་པས་གནས་ཚུལ་དེ་ཚོ་གསང་བ་བྱས་པ་ཡིན།
ཁོང་རྟ་དབང་ལ་འབྱོར་རྗེས་རྒྱ་གར་གྱི་གཞུང་ཞབས་ལས་བྱེད་པ་དེ་
བཞུགས་མེད་པ་དང་སྐབས་འཁེལ་བས། ཁོང་དང་ཁོང་གི་ཕྱག་རོགས་རྣམས་
བཀག་ཉར་བྱས་པ་དང་མེ་མདའ་གཞུང་བཞེས་བཏང༌། དེའི་ཕྱི་ཉིན་དེར་རྒྱ་གར་གྱི་
གཞུང་ཞབས་ལས་བྱེད་པ་དེ་ཕྱིར་ཕེབས་འབྱོར་བྱུང་འདུག་པ་དེས། ཁོང་ཚོར་སྣེ་ 
ལེན་གཟབ་རྒྱས་ཞུས་འདུགདེ་བཞིན་རྒྱ་ལོ་དོན་གྲུབ་ལགས་ཀྱིས་ངོ་གཡོག་ཚོར་
ལྷ་སར་ཕྱིར་ལོག་དགོས་ཚུལ་དང༌། ཁོང་རང་ཉིད་རྒྱ་གར་དུ་བསྐྱོད་འཆར་ཡོད་
སྐོར་གསུང་འདུགངོ་གཡོག་ཚོས་ཁོང་ཉིད་ཁོང་ཚོ་དང་མཉམ་ལྷ་སར་ཕྱིར་ལོག་
མ་བྱས་ན། ང་རང་ཁོང་ཚོར་ཁོང་ཁྲོ་ལངས་ངེས་པར་བཤད་ནས་ཁོང་ཚོའི་མཉམ་
ཕྱིར་ལོག་དགོས་པར་ཡང་བཤད་འདུག གཞན་ཡང༌། ཁོང་ཚོས་ཁོང་གི་རྐང་པར་
འཐམས་ནས་༸ གོང་ས་མཆོག་ལ་སྙན་སེང་ཇི་ལྟར་ཞུ་དགོས་སམ་ཞེས་ཞུ་བ་ནན་
པོ་བྱས་འདུག་པར། ང་[རྒྱ་ལོ་དོན་གྲུབ་]ལ་ན་ཚ་ཞིག་བྱུང་རྐྱེན་རྒྱ་གར་དུ་སྨན་
བཅོས་ལ་འགྲོ་དགོས་བྱུང་སོང་ཞེས་ཞུས་ཞེས་མངགས་འདུག
ཕྱི་དྲོ་ཞིག་ལ། ངོ་གཡོག་ཚོ་ལྷ་སར་ལོག་སླེབས་ནས་རྒྱ་ལོ་དོན་གྲུབ་ཕྱིར་
མཉམ་དུ་སླེབས་མེད་སྐོར་འགྲེལ་བཤད་བྱས་བྱུང་བར། ངས་གནས་ཚུལ་དེ་ཤེས་
ཀྱི་ཡོད་རུང་། རླུང་ལངས་ཁུལ་བྱས་ནས་མང་པོ་ངུས་པ་ཡིན། དེ་ལྟར་བྱས་ན་
སུས་ཀྱང་ངས་ཁོང་དང་གསང་གྲོས་བྱས་པའི་སྐོར་ལ་དོགས་པ་བྱེད་མི་སྲིད་པས་
ཡིན། དེ་ལྟར་ཞེད་སྣང་དང་དངངས་སྐྲག་ཅིག་གིས་ངུ་དགོས་བྱུང་བ་དེ་དཀའ་ངལ་
ཞིག་རེད། དེ་རྗེས་ངས་ཞབས་ཞུ་བ་ཚོ་གནས་ཚུལ་དེ་ྋགོང་ས་མཆོག་དང་རྒྱ་
མིའི་ལས་བྱེད་པ་ཚོར་སྙན་སེང་ཞུ་བར་མངགས་པ་ཡིན།
ས་བྱེད་པ་ཚོ་རླུང་ལངས་ནས་ནོར་གླིང་དུ་༸གོང་ས་མཆོག་གི་སྐུ་
མདུན་ལ་བཅར་ཏེ། ཁོང་ཚོས་ངའི་བུ་ལ་ཡི་གེ་ཞིག་བཏང་ནས་ཕྱིར་ལྷ་སར་སྐད་
གཏོང་གི་ཡིན་ཞེས་ཞུས་འདུག དེ་རྗེས་ཁོང་ཚོ་ང་ལ་སེམས་གསོ་བྱེད་པར་སླེབས་
བྱུང་བས། ངས་སྔར་ལས་ལྷག་པར་ཞེད་སྣང་དང་བཅས་ངུས་པ་ཡིན། རྗེས་ལ་
རིམ་བཞི་སྤེན་པ་བརྒྱུད་ནས་བུ་རྒྱ་གར་དུ་བདེ་ཐང་ངང་འབྱོར་ཡོད་སྐོར་ཤེས་
རྟོགས་བྱུང༌།

རྒྱ་ནག་ཏུ་གཟིགས་སྐོར།

དེ་ཡང་1954 ལོར། ྋགོང་ས་མཆོག་དགུང་ལོ་བཅུ་དགུ་ལ་ཕེབས་སྐབས་
བོད་ནང་ཡོད་པའི་སྐབས་དེའི་རྒྱ་མིའི་སྐུ་ཚབ་ཚོས་ཁོང་རྒྱ་ནག་ཏུ་གཟིགས་སྐོར་
ཞིག་ཏུ་གདན་འདྲེན་ཞུས། དེ་ལྟར་༸གོང་ས་མཆོག་གིས་ང་ལ་ཁོང་དང་ལྷན་དུ
བསྐྱོད་འདོད་ཡོད་མེད་ཀྱི་བཀའ་འདྲི་ཕེབས་པ་དང་། གཞན་ཡང་། ༸གོང་ས་
མཆོག་གིས་དེ་ནི་ཉམས་མྱོང་ཡག་པོ་ཞིག་རེད་དགོངས་འདུག་པས་ངས་ཀྱང་
བཀའ་གསུང་དེ་དང་ལེན་ཞུས། རྒྱ་ནག་ཏུ་གཟིགས་སྐོར་ལ་མ་ཕེབས་སྔོན་ལ།
༸གོང་ས་མཆོག་ང་ཚོའི་འདུག་གནས་ལྕང་གསེབ་ཤར་ལ་གདན་འདྲེན་ཞུས། དེ་
མཚམས་བར་༸གོང་ས་མཆོག་ངེད་ཚོའི་སྡོད་གནས་འདི་ལ་ཆིབས་བསྒྱུར་གནང་
མྱོང་མེད། དེར་བརྟེན། དེ་ནི་ང་དང་ཁྱིམ་མི་ཚང་མའི་བསོད་ནམས་ཆེན་པོ་ཞིག་ཏུ
ངོས་འཛིན་ཞུ་ཡི་ཡོད།
སྤྱིར་བཏང་སྐབས་དེར་བོད་ན་རླངས་འཁོར་ཡོད་རུང་ལྕང་གསེབ་ཤར་ལ་དེ་
སྔོན་རླངས་འཁོར་ཡོང་མྱོང་མེད་པས། ༸གོང་ས་མཆོག་ཆིབས་བསྒྱུར་མ་གནང་
གོང་ཆིབས་འཁོར་ཕེབས་སའི་ལམ་ཁ་གསར་བཟོ་དང་དང་ཁྱིམ་གྱི་ཐབ་ཚང་
གསར་རྒྱག་བྱས། དེ་བཞིན་༸ གོང་ས་མཆོག་གི་གསོལ་ཚིགས་དང་། གཞན་
ཡང་། ཁོང་གི་སྐུ་བཅར་སྐུ་འཁོར་ལྷན་རྒྱས་དང༌། གཞུང་ཞབས་ལས་བྱེད་ལྷན་
རྒྱས། དེ་མཚུངས་སྐུ་བཅར་མཇལ་ཞུ་བ་བཅས་ལ་གསོལ་ཚིགས་གྲ་སྒྲིག་ཞུས།
ད་དུང༌། ྋགོང་ས་མཆོག་རྒྱ་ནག་ལ་ཕེབས་བཞུད་ལ་དམིགས་ཏེ་ཉིན་ལྟར་ཞབས་
བརྟན་སྒྲུབ་པ་སོགས་ཧ་ཅང་བྲེལ་ཟིང་ཆེ་བ་ཞིག་ཆགས། སྐབས་དེར། བཀའ་
ཤག་ལྷན་རྒྱས་དང་སྐུ་དྲག་མི་དྲག་ཚང་མ་ལྕང་གསེབ་ཤར་དུ་ཕེབས།
༸གོང་ས་མཆོག་ངེད་ཚོའི་ཁྱིམ་ལ་གདན་འདྲེན་ཞུས་པའི་རྗེས་ལ་རྒྱ་ནག་ཏུ་
ཐོན་རྒྱུར་གྲ་སྒྲིག་བྱས། དེ་ཡང་ང་ཚོའི་འགྲོ་སོང་ཆ་ཚང་རྒྱ་ནག་གཞུང་གིས་ནར་
གཏོང་བྱས་ཤིང༌། རྒྱ་གཞུང་གི་སྐུ་ཚབ་ཚོས་ང་ལ་ངའི་ཕྲུ་གུ་ཚོ་དང་ཚ་བོ་ཚ་མོ་ཚོ
རྒྱ་གར་ནས་སྐད་བཏང་སྟེ་རྒྱ་ནག་ཏུ་ངེད་ཚོའི་རོགས་པར་འཁྲིད་དགོས་ཚུལ་
བཤད་བྱུང་རུང་། རྒྱ་མི་ནི་ངེད་ཚོས་མིག་གིས་མཐོང་བ་ནང་བཞིན་མེད་པས་ང་
རང་ཕྲུ་གུ་ཚོའི་བདེ་འཇགས་ལ་སེམས་འཚབ་བྱུང་སྟེ་སྐད་བཏང་མེད། དེ་ཡང༌།
ངས་ཁོང་ཚོའི་བསམ་འཆར་ལ་གུས་བཀུར་ཞུ་ཁུལ་གྱིས་ཞབས་ཞུ་བ་ཞིག་རྒྱ་གར་
དུ་ཕྲུ་གུ་ཚོ་འབོད་པར་བཏང་སྟེ། ནང་དོན་གསང་འཕྲིན་བསྐུར་ནས་དེ་གར་རང་
འཇགས་འདུག་དགོས་ཚུལ་ནན་མངགས་བྱས། ངས་ཁོང་ཚོའི་བསམ་འཆར་
ལེན་བྱས་སོང་སྙམ་ནས་རྒྱ་མི་ཚོ་དགའ་པོ་བྱུང་སོང༌། གཞན་ད་དུང་ཕྲུ་གུ་ཚོ་རྒྱ་
ནག་ཏུ་བསྐྱོད་སྐབས་གྱོན་གོས་འོས་འཚམ་རེ་དགོས་ཞེས་བཤད་ནས་གྱོན་གོས་
གྲ་སྒྲིག་འཐུས་ཚང་བྱེད་ཁུལ་བྱས་པས། རྒྱ་མི་ཚོ་དངོས་གནས་སེམས་པ་དགའ་
པོ་བྱུང་སྟེ། ནང་མི་ཚོ་ཕྱི་རྒྱལ་ལུང་པར་སྡོད་དུ་མ་འཇུག་ཅེས་ང་ལ་བསྐྱར་དུ་
བཤད་བྱུང༌། དེ་དུས་ཀྱི་ཕྱི་རྒྱལ་ཟེར་བ་ནི་རྒྱ་གར་ལ་གོ་བ་རེད།
རྒྱ་ལོ་དོན་གྲུབ་ལགས་ཀྱིས་ཁོང་དང་ནང་མི་ང་ཚོའི་མཉམ་དུ་རྒྱ་ནག་ལ་ལྟ་
སྐོར་དུ་འགྲོ་བསྐྱོད་ཐུབ་ཀྱི་མེད་སྐོར་ཏར་འཕྲིན་ཞིག་འབྱོར་སོང་བར། རྒྱ་མི
རྣམས་དེར་མ་དགའ་ནས་ཁོང་ཁྲོ་ཆེན་པོ་ལངས་པ་དེ་སྦ་གསང་ཐུབ་ཐབས་མེད་པ་
ཞིག་རེད། དེར་བརྟེན། ངས་ཀྱང་ཁོང་ཚོའི་མདུན་ལ་ཡིད་ཕམ་དང་བཅས་རླུང་
ལངས་ཁུལ་བྱས་ཏེ། ཕྲུ་གུ་ཚོར་གྲ་སྒྲིག་བྱས་པའི་གྱོན་གོས་རྣམས་རོགས་པ་ཚོའི་
ཕྲུ་གུར་སྤྲད།
ལྷ་སའི་མི་དམངས་ཚོས་ང་ཚོ་རྒྱ་ནག་ཏུ་འགྲོ་འཆར་ཡོད་པ་ཤེས་འཕྲལ་
སེམས་འཚབ་སྐྱེས་ཤིང་། དེ་ནི་ཁོང་ཚོས་རྒྱ་མིས་མ་ཡིན་ཡིན་མདོག་གིས་
སེམས་བཟང་བྱས་པ་ཙམ་ཡིན་པ་ཤེས་ནས་ང་ཚོའི་བདེ་འཇགས་ལ་སེམས་ཁྲལ་
ལངས་པ་ཞིག་རེད། ཡང་ཡུན་རིང་ཞིག་ལ་ཐུག་གི་མ་རེད་སྙམ་ནས་མི་དམངས་
རྣམས་ང་ཚོའི་ཉེ་ཁུལ་དུ་འདུས་ཏེ་རྒྱ་ནག་ཏུ་མ་འགྲོ་རོགས་ཞེས་ཞུ་འབུལ་བྱས་པ་
དང༌། དེ་བཞིན་རྒྱ་མིའི་སྐུ་ཚབ་ཚོས་༸གོང་ས་མཆོག་རྒྱ་ནག་ཏུ་གདན་འདྲེན་ཞུས་
པ་ལ་མང་ཚོགས་ཀྱིས་ངོ་རྒོལ་ཁྲོམ་སྐོར་ཡང་བྱས། དེ་དུས་མི་དམངས་ནས་རྒྱ་
གཞུང་ལ་༸གོང་ས་མཆོག་ལོ་གཅིག་གི་ནང་ཚུན་དུ་ཕྱིར་བོད་དུ་གདན་འདྲེན་ཞུ་
དགོས་པའི་འབོད་སྐུལ་ཡང་ཞུས།”
1954 ལོའི་ཟླ་ལྔ་པའི་ཚེས་གཅིག་ཉིན། ངའི་བུ་མོ་ཚེ་རིང་སྒྲོལ་མ་དང་བུ་
བློ་བཟང་བསམ་གཏན། དེ་བཞིན་མངའ་རིས་རིན་པོ་ཆེ་དང་ང་བཅས་ལྷ་ས་ནས་
ཐོན། དེ་ཡང་ལྷ་ས་ནས་ཀོང་པོ་རྒྱ་མདའ་བར་གཡག་ལ་ཞོན་ནས་ཕྱིན་པ་དང༌། དེ་
ནས་རླངས་འཁོར་ནང་བསྐྱོད་ཅིང་ཉིན་གཉིས་མཚམས་སླར་ཡང་གཡག་ལ་ཞོན་
ནས་ཕྱིན། འགྲོ་ལམ་ནི་ཀྱག་ཀྱོག་ཆེ་བ་ཞིག་རེད། རྒྱ་མི་ཚོས་ས་དོང་དག་གི་ནང་
ལ་རྡོ་ཧྲུག་བླུགས་ནས་འཕྲལ་སེལ་ཙམ་བཟོ་བཞིན་འདུག ང་ཚོ་རྟ་ལས་བབས་ཏེ་
རྐང་ཐང་ལ་མུ་མཐུད་འགྲུལ་བཞུད་བྱས། སྐབས་དེར། རྒྱ་མིས་ཁྲིན་ཏུའུ་ནས་ལྷ་
ས་བར་ལ་གཞུང་ལམ་གསར་པ་བཟོས་ཡོད་རུང་མཚམས་རེར་ས་ཉིལ་བྱུང་སྟེ་
འགྲོ་ལམ་འགག་སྡོད་ཀྱི་འདུག
མཚམས་རེར་གཡང་གཟར་བའི་བྲག་རི་དང༌། གྲོག་རོང་གཟར་པོ་དེ་འདྲར་
ཤིང་ལེབ་ཀྱིས་འགྲོ་ལམ་བཟོས་ཡོད་པ་ནས་བསྐྱོད་དགོས་ཀྱི་འདུག གཞན་ཡང༌།
ཆར་ཤུལ་ལ་རི་ནས་བྲག་རྡོ་ཉིལ་ཡོང་བའི་ཉེན་ཁ་ཆེ་བས་དོགས་ཟོན་ཆེན་པོས་
བསྐྱོད་དགོས་བྱུང༌། དེ་ནི་དངངས་སྐྲག་དང་ཞེད་སྣང་ཆེ་བའི་འགྲུལ་བཞུད་ཅིག་
རེད། ང་ཚོ་ཚང་མ་གཟབ་ནན་ངང་བསྐྱོད་དགོས་བྱུང་བ་མ་ཟད། ང་ཚོར་ཉེན་སྲུང་
བ་སྐོར་ཞིག་ང་ཚོའི་མདུན་དུ་བསྐྱོད་དེ། གལ་སྲིད་ཉེན་ཁ་གང་ཞིག་ཡོད་ཚེ་ཁོང་
ཚོས་ང་ཚོར་ཉེན་བརྡ་གཏོང་བ་རེད།
ཀོང་པོ་བརྒལ་རྗེས་ཀྱི་འགྲུལ་བཞུད་ནི་རྐང་ཐང་ཁོ་ནས་བསྐྱོད་དགོས་འདུག་
སྟབས་ཧ་ཅང་གི་དཀའ་སྡུག་ཆེ། དེ་ཡང་ང་ཚོའི་རྟ་ཚང་མའི་རྐང་པ་རྡོ་ཧྲུག་གིས་
བརྣད་ནས་རྨ་བཟོས་པ་ལས་ཁྲག་ཐོན་ཞིང་། ཁལ་མ་མང་པོ་ཞིག་ཟམ་པ་ནས་
གཙང་ཆུའི་ཕ་རོལ་ཏུ་འགྲོ་རུ་བཅུག་པ་ལས་ཁལ་མ་བདུན་གཡང་གཟར་གྱི་ཟམ་
པ་ལས་ལྷུང་སྟེ་ཤི་སོང་། དེ་བཞིན་དགོང་དྲོར་འདུག་ས་ཡག་པོ་ཞིག་མེད་པར་
སྨྱུག་མའི་བསིལ་གུར་ཕུབ་ནས་འཕྲལ་སེལ་གྱི་སྡོད་གནས་བཟོས་
དེ་ལྟར་ཉིན་གསུམ་ལ་འགྲུལ་བཞུད་བྱས་རྗེས་ང་རང་ཕྱིར་ལྷ་སར་ལོག་
འདོད་སྐྱེས་བྱུང་སྟབས། ངས་ད་དུང་ལམ་དེ་ལྟ་བུར་ཅི་ཙམ་འགྲུལ་བཞུད་བྱེད་
དགོས་མིན་སྐོར་གྱི་སྐད་ཆ་དྲིས་པར། ཉིན་གསུམ་གྱི་རྗེས་ནས་རླངས་འཁོར་ནང་
བསྐྱོད་ཐུབ་པ་དང་། གཞུང་ལམ་ཡང་བཟོས་ཡོད་པ་བཅས་ཀྱི་སྐོར་གསུང་བྱུང༌།
དེར་བརྟེན། ང་རང་མུ་མཐུད་ནས་འགྲུལ་བཞུད་བྱས། གང་ལྟར་། ང་དང་ཁྱིམ་མི་
ཚོ་དང་བཅས་པའི་སྡེ་ཁག་ལ་ཁྱོན་མི་གྲངས་སུམ་བརྒྱ་ཙམ་ཡོད། ང་ཚོ་ནི་༸གོང་
ས་མཆོག་དང་ཁོང་གི་སྐུ་འཁོར་སྡེ་ཁག་གི་སྔོན་དུ་འགྲུལ་བཞུད་བྱེད་བཞིན་ཡོད།
ཉིན་ཞིག ྋགོང་ས་མཆོག་གི་ཡོངས་འཛིན་རྣམ་གཉིས་དང་ང་ཚོ་ཁྱིམ་མི་
རྣམས་འགྲུལ་བཞུད་བྱེད་བཞིན་པའི་སྐབས་སུ། རི་སྒང་ནས་གློ་བུར་བྱེ་མ་དང་
བྲག་རྡོ་ཉིལ་བྱུང་བས། ང་ཚོས་ཆུ་ཚོད་ཁ་ཤས་རིང་འགྲུལ་མཚམས་བཞག་སྟེ་
བསྡད། རི་ཉིལ་འཇགས་མཚམས་སུ་མུ་མཐུད་ནས་འགྲུལ་བཞུད་བྱེད་དགོས་
ཚུལ་ཞུས། ཡོངས་འཛིན་རྣམ་པ་གཉིས་ནི་ཐེ་ཚོམ་ཟ་བཞིན་བཞུགས་ཀྱང་ང་རང་
འགྲུལ་བཞུད་བྱས། མངའ་རིས་རིན་པོ་ཆེ་སྔོན་དུ་བསྐྱོད་བཞིན་ཡོད་པ་དང་། ངའི་
ཁྱོ་གའི་གཅུང་པོའི་བུས་རྟ་ཁ་སྲབ་མདས་གཅུས་ནས་ལམ་ཕྱོགས་སྟོན་བཞིན་པའི་
སྐབས་དེར། གློ་བུར་ས་རྡོ་ཉིལ་བྱུང༌། འཇིགས་དངངས་ཆེ་བའི་སྐད་སྒྲ་དེ་ཐོས་པ
དང་ངའི་རྟ་ཡིས་དེ་མ་ཉིད་དུ་འགྲོ་མཚམས་བཞག་སོང༌། འོན་ཀྱང༌། ངའི་ཁྱོ་གའི་
གཅུང་པོའི་བུ་ཡི་ཞོན་རྟ་དེས་སྒྲ་དེ་གོ་བ་དང་གོམ་པ་བཅོ་ལྔ་ཙམ་གྱི་སར་འཕར་
མཆོང་ཞིག་བརྒྱབ་སོང་། ནམ་རྒྱུན་དེ་ལྟར་མཆོང་སྲོལ་མེད་ནའང༌། དེ་ནི་བསམ་
ཡུལ་ལས་འདས་པ་ཞིག་བྱུང༌། དེ་ལྟར་མཆོང་མེད་པ་ཡིན་ན། རྟ་དང་མི་གཉིས་ཀ་
ས་རྡོ་ཉིལ་བ་དེས་གསོད་རྒྱུ་ཡིན་པ་ཐེ་ཚོམ་མེད། དེ་ནི་འགྲུལ་བཞུད་བྱས་པའི་ནང་
ནས་ཆེས་འཇིགས་སྐྲག་དང་དངངས་འཚབ་ཆེ་བའི་ཉིན་ཞིག་རེད།
ཉིན་གཉིས་ཀྱི་རྗེས་ལ་ང་ཚོ་ཞིས་ཨན་དུ་འབྱོར་སོང༌། དེར་ཉིན་གསུམ་ལ་
བསྡད། དེ་ནས་༸པཎ་ཆེན་རིན་པོ་ཆེར་མཇལ་བ་དང༌། ཁོང་དང་ང་ཚོ་མཉམ་དུ
ཕེབས། དེར་ངའི་ཁྱོ་གའི་བུ་སྤུན་དང་ཡང་མཇལ་བྱུང་། ང་ཚོ་པོ་ཎཱི་ལ་འབྱོར་ནས་
དེར་ཉིན་གཅིག་བསྡད། དེ་ནས་ཨུ་རུ་སུའི་རླངས་འཁོར་རྫིག་པོ་ཞིག་ལ་བསྡད་
ནས་ཕྱིན།
དེ་ལྟར་ལྷ་ས་ནས་རྒྱ་ནག་ཏུ་འབྱོར་བར་བདུན་ཕྲག་གཉིས་འགོར། བོད་དང
རྒྱ་ནག་གི་ས་མཚམས་ཡིན་པའི་ལན་ཀྲོའུ་ནི་ཚ་དྲོད་ཆེ་ཞིང་ཤིང་ཏོག་སྣ་མང་གིས་
ཁེངས་པ་ཞིག་རེད། ང་རང་ནི་མི་དེ་ཚོའི་སྒྲིག་ཆས་ལ་མཐོང་སྣང་ཁྱད་མཚར་པོ་
ཞིག་བྱུང་། དེ་ཡང་ཕོ་མོ་དབྱེར་མེད་ཀྱིས་གོས་ཐུང་དང་སྟོད་གོས་སྔོན་པོ་ཡིན་པ་
མ་ཟད་ཞྭ་མོ་ཡང་སྔོན་པོ་ཡིན་པའི་རྒྱ་ནག་དམར་ཤོག་གི་སྒྲིག་ཆས་རང་གྱོན་
འདུག ཁྲིན་ཏུའུ་དང་སི་ཁྲོན་ལ་ཉིན་བཅུར་བསྡད་ཅིང༌། སྐབས་དེར་ང་ལ། རྒྱ་མིས་
ང་ཚོར་ཆེས་མི་སྡུག་པའི་ས་གནས་སུ་ལྟ་སྐོར་ལ་མ་འཁྲིད་པར་གཙང་ཞིང་ཡིད་དུ་
འོང་བ་ཁོ་ན་ལ་འཁྲིད་ནས་བློ་འགུག་ཐབས་བྱེད་ཀྱི་འདུག་པའི་འཆར་སྣང་གསལ་
པོ་ཞིག་བྱུང༌།
སི་ཁྲོན་ནས་གནམ་གྲུར་བསྡད་དེ་ཕྱིན། སྐྱེལ་མ་བ་དང་ཁལ་མ་རྣམས་ལྷ་
སར་ཕྱིར་སློག་བྱས། པེ་ཅིང་ལ། ཀྲིག་ཨེན་ལེ་དང༌། ལིག་ཧྲོ་ཆི། ཀྲོའུ་ཏེ་སོགས་
མཇལ་འཕྲད་བྱུང་བ་དང་། དེར་ང་ཚོར་ཐོག་རྩེག་གསུམ་ཅན་གྱི་ཁང་པ་ཞིག་སྤྲད་
པ་དང་ཟླ་བ་གསུམ་རིང་དེར་བསྡད། ༸གོང་ས་མཆོག་དང་ཡོངས་འཛིན་རྣམ་
གཉིས་ཐོག་རྩེག་གསུམ་པ་དེར་བཞུགས་པ་དང༌། ང་ཚོ་ནང་མི་ཚོ་ནི་ཐོག་རྩེག་དང་
པོ་སོགས་ལ་བསྡད། ང་ཚོ་ས་གནས་དེར་འབྱོར་ཉིན་ཕེབས་བསུའི་གསོལ་སྟོན་རྒྱ
ཆེན་པོ་ཞིག་བཤམས་སོང་།
རྒྱ་མིས་ང་ཚོ་སྐྱིད་པོ་ཡོང་ཆེད་སྣེ་ལེན་དང་གོ་སྒྲིག་སྣ་ཚོགས་བྱས་ཏེ་སྐར་
མ་གཅིག་གི་ངལ་གསོའི་དུས་ཚོད་ཡང་མེད་པ་དང༌། དེ་ཡང་སྔ་དྲོ་ནས་ཕྱི་དྲོའི་
བར་མཛད་རིམ་འདྲ་མིན་ཞིག་ཡོད་པ་ནི་རྒྱུན་ལྡན་ལྟ་བུ་རེད། ཕྱི་ཉིན་མཛད་རིམ་
ཅི་ཞིག་ཡོད་མེད་སྔ་ཉིན་ཕྱི་དྲོ་ནས་ལན་སྐྱེལ་ཞིང༌། སྐབས་རེར་ང་ཚོ་སྔ་དྲོའི་ཆུ་
ཚོད་བཞི་པར་ལངས་ནས་ཕྱིན་ཏེ་ཕྱི་དྲོའི་ཆུ་ཚོད་བདུན་པ་ཙམ་ལ་མ་གཏོགས་
ཕྱིར་འཁོར་ཐུབ་ཀྱི་མེད་སྟབས། ང་རང་དགོང་དྲོར་སྡོད་གནས་ཀྱི་མལ་ཁྲིའི་སྟེང་
སླེབས་སྐབས་དཀའ་ངལ་དང་ཐང་ཆད་པ་ལས་གྲོལ་ཏེ་ཡིད་ཤིན་ཏུ་ནས་དགའ་
ལྷང་ལྷང་ཞིག་ཡོང་གི་འདུག 
ཟ་མ་བཟའ་བའི་དུས་ཚོད་ཟིན་སྐབས་དྲིལ་བུ་དཀྲོལ་ནས་བརྡ་ལན་སྤྲོད་
ཅིང༌། ཁོང་ཚོས་ཟ་མ་ཞིམ་པོ་ཇི་འདྲ་ཞིག་བཀོད་སྒྲིག་བྱས་ན་ཡང༌། ངས་བོད་ཟས་
ཧ་ཅང་དྲན་བྱུང༌། དེ་བཞིན་ཟ་མ་ཟོས་ཚར་མ་ཐག་བསྐྱར་དུ་འཆམ་འཆམ་ལ་འགྲོ་
དགོས་པའི་དྲིལ་བརྡ་གཏོང༌། མཚམས་རེར་ངས་གྲུམ་ནད་སྡུག་ཏུ་སོང་ཚུལ་ལ་ཁ་
གཡར་ནས་འཆམ་འཆམ་ལ་འགྲོ་ཡི་མེད་རུང༌། སླར་ཡང་དཀའ་ངལ་གཞན་ཞིག་
ནང་ལྷུང་ཉེན་ཡོད་པས་རྟག་པར་དེ་ལྟར་བྱེད་མ་ཕོད། དེ་ཡང་ངས་ན་ཡི་འདུག་
ཅེས་ལབ་ན་རྒྱ་མིས་སྨན་པ་འཁྲིད་ཡོང་ནས་སྨན་སྤྲོད་པ་དང་ཁབ་རྒྱག་པ་སོགས་
བྱེད། སྨན་ནི་ངས་གསང་སྤྱོད་ནང་གཡུགས་ཐུབ་ཀྱི་འདུག་ཀྱང་། ཁབ་རྒྱག་རྒྱུ་དེ་
ནི་གཡོལ་ཐབས་མེད་པ་ཞིག་རེད། དེར་བརྟེན། ངས་མཐའ་མ་དེར་འཆམ་འཆམ་
ལ་འགྲོ་རྒྱུ་བདམས་པ་ཡིན། དེ་ནི་སྨན་ཟ་བ་དང་ཁབ་རྒྱག་པ་ལས་ལེགས་པར་
མཐོང་བས་ཡིན།
༸གོང་ས་མཆོག་དང་པཎ་ཆེན་རིན་པོ་ཆེ་རྣམ་གཉིས་ཐེངས་དང་པོར་མའོ་ཙེ་
ཏུང་“དང་མཇལ་འཕྲད་གནང་སྐབས་ང་རང་ཡང་ལྷན་བཅར་ཞུས། ཁོང་གི་
སྡོད་གནས་ནི་མཚེའུ་ཡིས་བསྐོར་ནས་འདུག ཁོང་ནི་དེ་ཙམ་གྱི་མཇལ་སྣང་དོད་པོ་
ཞིག་ཏུ་མཐོང་མ་བྱུང༌། ཁོང་གིས་བཀའ་མོལ་འགའ་རེ་གསུང་རྗེས་གློ་བསང་རེ་
རྒྱག་པས་མིད་པར་མི་བདེ་བ་ཞིག་མེད་དམ་སྙམ་པའི་ཚོར་བ་སྟེར། ཁོང་གི་སྡོད་
ཁང་དེ་རྒྱ་མིའི་ཁང་དབྱིབས་མ་ཡིན་པར་ཨུ་རུ་སུའི་ལུགས་ཀྱི་ཁང་པ་དང་འདྲ་བ་་
ཞིག་འདུག་པ་དེར་ང་རང་ཧང་སངས་བྱུང༌། ཁང་པའི་བཀོད་པ་དང་ནང་ཆས་ཆ་
ཚང་ཨུ་རུ་སུའི་ཆ་ལུགས་རང་རེད་འདུག ཀྲིག་ཨེན་ལེ་“ནི་ཕྱི་འབྲེལ་ལས་དོན་
པ་ཞིག་ཡིན་ལ། བཀའ་མོལ་གསུང་དུས་ཁ་གསལ་བ་དང༌། སྲིད་དོན་ལ་མཁས་
ཤིང་མའོ་ལས་སྤྱང་གྲུང་དང་ལྡན་པ་ཞིག་འདུག རྒྱ་ནག་གི་ཕྱི་སྲིད་བློན་ཆེན་གྱི་
བཟའ་ཟླ་ལྕམ་སྐུ་སུང་ནི་ལོ་ན་དྲུག་ཅུར་སོན་འདུག་རུང་ངོ་གདོང་ལ་གཉེར་མ་
གཅིག་ཀྱང་མི་འདུག་པ་དེར་ང་རང་ཡ་མཚན་པ་ཞིག་བྱུང༌། སྐབས་དེར། ཨུ་རུ་
སུའི་དམར་ཤོག་གི་མགོ་གཙོ་ཁཱོར་ཞི་ཆི་ཧྥུ་(Khrushchev)དང་ཡང་མཇལ་འཕྲད་
བྱུང༌།
པེ་ཅིང་ནས་ཟླ་བ་གསུམ་བསྡད་རྗེས་མེ་འཁོར་ལ་བསྡད་དེ་ནན་ཅིན་དུ
བསྐྱོད། དེར་ཉིན་བཅུའི་རིང་ལྟ་སྐོར་དང་བཅས་བསྡད། གྲོང་ཁྱེར་དེ་ནི་ལུང་སྟོང་
ཉམ་ང་བ་ཞིག་གི་མཐོང་སྣང་བྱུང༌། སྐབས་དེར་ནི་གངས་བབས་ནས་འདུག དེ་
རྗེས་ཧྲང་ཧེ་ལ་ཕྱིན་ནས་དེར་རྒྱ་མིའི་ལོ་གསར་བཏང་བ་དང་། ཉིན་གང་རིང་ཤོག་
སྦག་སྦར་གྱི་འདུག ཧྲང་ཧེ་ནི་འཛམ་བུ་གླིང་གི་གྲོང་ཁྱེར་གཞན་དང་འདྲ་བར་བཟོ་
ལས་ཡར་རྒྱས་ཧ་ཅང་ཆེ་བའི་གྲོང་ཁྱེར་ཞིག་དང་ནུབ་ཕྱོགས་ཀྱི་ཤན་ཤུགས་
ཐེབས་ཆེ་བ་ཞིག་ཀྱང་རེད། དེ་རུ་སྡོད་མཁན་མི་རྣམས་ལས་ང་ཚོས་མཐོང་ཐུབ་པ་
ནི་1949 ཡར་སྔོན་གྱི་གྱོན་ཆས་ལ་དང་དོད་བྱེད་པ་ལས་པེ་ཅིན་ནང་བཞིན་དམར་
ཤོག་གི་སྒྲིག་ཆས་གྱོན་མཁན་མཐོང་རྒྱུ་མེད་པར། དར་དང་གོས་ཆེན་གྱོན་པ་
སོགས་སྲོལ་རྒྱུན་གྱི་ཁྱད་ཆོས་དང་རིན་ཐང་ལ་དགའ་སྣང་བྱེད་མཁན་ཞིག་ཡིན་པ་
དེ་རེད། བུད་མེད་ཚོ་ནི་པེ་ཅིང་གི་བུད་མེད་ཚོ་ལས་དེང་དུས་ཀྱི་རྣམ་པ་ཤུགས་ཆེ་
ནའང༌། སྤྲོ་སྣང་འཕེལ་སླ་བ་དང་ཡལ་ཡང་སླ་བ་ཞིག་ཏུ་མཐོང་སོང༌། ཧྲང་ཧེ་ནས་
ང་རང་ལ་སི་པན་བཟའ་འདོད་སྐྱེས་པས་མ་ཚད་སྐབས་རེར་ཟ་འདོད་ཡོད་པ་དེ་མ་
རག་པའི་དཀའ་ངལ་བྱུང༌། ང་ཚོས་ཐབས་ཤེས་གང་དྲག་བྱས་ནས་བཙལ་ནའང༌།
ཟ་འདོད་པའི་སི་པན་དེ་རྩ་བ་ནས་རག་མ་བྱུང་སྟབས། དེ་བས་ཟ་འདོད་ཆེ་རུ་
སོང་།
ཧྲང་ཧེ་ནས་བདུན་ཕྲག་གཉིས་བསྡད་རྗེས་ང་ཚོ་ཐན་ཅིན་ལ་བསྐྱོད་ནས་དེར་
ཉིན་བཞི་དང༌། དེ་རྗེས་ཧང་ཀྲོའུ་ལ་ཕྱིན་ནས་དེར་ཉིན་བཅུ་བསྡད། ཡུལ་དེའི་ཐོན་
སྐྱེད་གཙོ་བོ་ནི་དར་དང་གོས་ཆེན་རེད་འདུག དེ་དུས་ས་གནས་དེར་ཁ་བ་བབས་
ཏེ་ས་གཞི་ཆེན་པོ་དེ་ཡོངས་སུ་གཡོགས་ནས་འདུག དེ་ནས་ཝུའུ་ཡཱང༌། ཡུན་ནན།
ཏ་ལིན་བཅས་ལ་ཕྱིན། ཏ་ལིན་ནི་ཐོན་ཁུངས་མང་པོ་ཡོད་པའི་གྲོང་ཁྱེར་ཞིག་རེད།
དེ་བཞིན་བཟོ་གྲྭ་མང་སྟབས་ཁ་རླུང་བཙོག་པས་ནམ་མཁའ་སྒྲིབ་ནས་འདུག དེར་
བསྡད་རིང་ཉིན་ལྟར་བཟོ་གྲྭ་མང་པོར་ལྟ་སྐོར་ལ་བསྐྱོད།
ཁོ་རི་ཡའི་ས་མཚམས་དང་ཐག་ཉེར་ཡོད་པའི་ཡང་པཱོ་ལ་ཉིན་དྲུག་རིང་
བསྡད་པ་དང༌། ཡུལ་དེའི་ཆས་གོས་དང་ཡུལ་སྐད་ནི་རྒྱ་ནག་གི་ས་ཆ་གཞན་དང་
ཏོག་ཙམ་མི་འདྲ་བར་འདུག དེ་ཡང་ཁོང་ཚོས་སྲོལ་རྒྱུན་གྱི་གྱོན་ཆས་ཕུ་ཐུང་རིང་
པོ་ཡོད་པ་དེ་འདྲ་གྱོན་པ་དང་། གཟུགས་ཧ་ཅང་རིང་ལ་རྒྱ་གར་གྲོང་གསེབ་ཁག་
ནང་མཐོང་རྒྱུ་ཡོད་པ་བཞིན་ཞིང་པའི་བུད་མེད་ཚོས་དོ་པོ་མགོ་ཐོག་ལ་འཁྱེར་ནས་
འགྲོ་ཡི་འདུག ང་ཚོ་བསྐྱར་དུ་པེ་ཅིང་ལ་ཕྱིན་པ་དང༌། དེར་བོད་ཀྱི་ལོ་གསར་བཏང་
བ་ནི་ཕྱི་རྒྱལ་ཞིག་ལ་སླེབས་ནས་བོད་ཀྱི་ལོ་གསར་བཏང་བ་སྟབས་བདེ་ཤོས་དེ་
རེད། དེ་ཡང་སྔ་དྲོ་༸གོང་ས་མཆོག་ལ་བཀྲ་ཤིས་རྟེན་འབྲེལ་ཞུས་པ་དང༌། དེ་རྗེས་
རྒྱ་མིས་ཁོང་ཚོའི་ཟློས་གར་འཁྲབ་སྟོན་བྱས་པ་སོགས་ཉིན་གང་རིང་ང་ཚོར་གང་
ཡོང་བྱས་བྱུང༌།
རྒྱ་མིས་ས་ཆ་སྐྱོ་པོ་དེ་ཚོར་ལྟ་སྐོར་ལ་མ་འཁྲིད་རུང་། སྐབས་རེར་སྟབས་
འཁེལ་ནས་གྲོང་གསེབ་སྐྱོ་པོ་དེ་འདྲར་སླེབས་ཤིང་། ཁོ་ཚོ་ནི་སྨྱུག་མའི་སྟེང་
ཁེབས་ཙམ་གྱི་འོག་ནང་ཆས་སོགས་གང་ཡང་མེད་པར་གནས་པ་མཐོང་དུས་ང་
རང་ཧ་ལས་བྱུང་། མཚམས་རེར་ང་ཚོ་རླངས་འཁོར་ལས་བབས་མ་ཐག་
གསེབ་པ་དེ་ཚོས་ལྐོག་ནས་ལག་པ་བརྐྱངས་ཏེ་སློང་མོ་སློང་གི་འདུག་པ་དེ་ཚོར་
ངས་ཀྱང་ལྐོག་ནས་དངུལ་ཕྲན་བུ་རེ་སྤྲད། ཁོང་ཚོས་དགའ་བའི་རྣམ་འགྱུར་གྱིས་
ཐུགས་རྗེ་ཆེ་ཞུ་བ་ལས་སྐད་ཆ་གཞན་པ་ཚིག་གཅིག་ཁ་ནས་ཐོན་གྱི་མི་འདུག་པ་
ནི། གཞན་གྱིས་རྟོགས་ན་ཁོང་ཚོར་ཉེས་ཆད་དྲག་པོ་ཕོག་སྲིད་པས་རེད། གྲོང་
གསེབ་པ་ཞིག་གིས་ང་ལ་བཤད་དོན། གལ་སྲིད་ཁོང་ཚོས་སློང་མོ་བྱེད་ཀྱི་ཡོད་པ
གཞུང་གིས་ཤེས་ཚེ་སྲོག་ཐོག་གཏོང་གི་རེད་ཟེར། དེ་བཞིན་ང་ཚོས་གྲོང་གསེབ་ཀྱི་
ལམ་ཟུར་ཁག་ཅིག་ན་ཕུང་པོ་འཇུག་སའི་རོ་སྒམ་སྟོང་པ་མང་པོ་ཡོད་པ་དང༌། དེ་
བཞིན་ཁོང་ཚོར་བ་གླང་སོགས་སྒོ་ཕྱུགས་སེམས་ཅན་མེད་རྐྱེན་ས་ཞིང་ཚང་མ་
མིས་རྨོ་སློག་བྱེད་དགོས་ཀྱི་འདུག་པའང་མཐོང་བྱུང༌།
ངས་རྒྱ་ནག་ནས་དར་གོས་དང་རས་ཆའི་རིགས་མང་པོ་ཞིག་ཉོས། དེ་ཡང་
དར་གོས་ཡག་ཤོས་ཚང་མ་གོ་མིན་ཏང་ཕྱིན་རྗེས་དེར་མི་ཚོས་ཉོས་ཚར་བ་ཡིན་
འདུག ང་ཚོར་སྐབས་དེར་སྤུས་ཀ་ཞན་པ་ལས་རག་གི་མི་འདུགའགྲོ་སོང་ཚང་མ་
རྒྱ་གཞུང་གིས་བཏང་སོང་ལ། ང་ཚོ་རྒྱ་ནག་ཏུ་བསྡད་རིང་རྒྱ་མིས་ང་ལ་ཟླ་རེ་
བཞིན་དཱ་ཡང་སྟོང་ཕྲག་རེ་སྤྲད་པ་དང༌། གཞན་ཚོར་བདུན་བརྒྱ་ནས་ཆིག་སྟོང་
བར་སྤྲད་ཅིང༌། རྗེས་ནས་ང་ཚོར་དངུལ་གྱི་ཚབ་ལ་འབྲུ་རིགས་ཉོ་བྱེད་ཀྱི་འཛིན་
བྱང་སྤྲད་པ་དང་བོད་ལུགས་ལྟར་བཟོས་པའི་དབྱར་དགུན་གཉིས་ཀྱི་གྱོན་གོས་
ཀྱང་ལག་རྟགས་སུ་སྤྲད་ནས་མངོན་གསལ་དོད་པོས་བསླུ་ཐབས་བྱས།
ཚོང་ཁང་ནས་ཉོ་ཆ་རྒྱག་པར་མི་རེར་ཚད་གཞི་ཞིག་འདུག དེ་ཡང་ཐེངས་
ཤིག་ངས་རས་ཆ་ཉོ་རྒྱུ་མང་དྲགས་པས་འཚོང་ཆོག་གི་མ་རེད་ཟེར། ངའི་སྐད་སྒྱུར་
གྱིས་དེ་མ་ཉིད་དུ་ང་རང་ྋགོང་ས་མཆོག་གི་མ་ཡུམ་རེད་ཅེས་འགྲེལ་བརྗོད་བྱས་
སོང་བས། ད་གཟོད་གཞི་ནས་གང་འདོད་དུ་ཉོ་ཆོག་གི་རེད་ཟེར། དེ་ལྟར་ཚོང་ཁང་
ཚང་མས་དངུལ་གྱི་ཚབ་ལ་འཛིན་ཤོག་ལེན་གྱིན་འདུག
མ་གཞི་རྒྱ་ནག་གི་ས་ཆ་འགའ་ནི་སྐྱིད་པོ་ཡོད་རུང༌། ཁོང་ཚོས་གོ་སྒྲིག་ཅི་
བྱས་ལྟར་བྱེད་དགོས་སྟབས། མཛེས་སྡུག་ངོ་མ་དེ་ལོངས་སྤྱོད་བྱེད་མ་ཐུབ། ང་
རང་རྒྱ་ནག་ཏུ་སྡོད་རྒྱུན་དེའི་རིང་བོད་ཡུལ་ཧ་ཅང་དྲན་བྱུང༌། དངོས་འབྲེལ་བྱས་
ན། ལྟ་སྐོར་གྱི་འགྲུལ་བཞུད་དེར་རྒྱ་མིས་གཟབ་ནན་དང་གང་ཡག་བྱས་བྱུང་རུང༌།
དེ་ཙམ་གྱི་སྐྱིད་སྣང་དོད་པོ་ཞིག་མ་བྱུང༌། ྋརྒྱ་མིའི་ཟློས་གར་འཁྲབ་སྟོན་དེར་
དགའ་པོ་བྱུང༌།
རྒྱ་རིགས་ལས་བྱེད་པ་ཚོས་ནི་རྒྱ་ནག་དམར་ཤོག་གི་ཆབ་སྲིད་དྲིལ་
བསྒྲགས་བྱེད་པའི་རླུང་འཕྲིན་དེ་ཕྱི་དྲོ་རྟག་པར་ཉན་དགོས་ཀྱི་འདུག དེ་ཡང་ང་ལ
རོགས་པ་བྱེད་མཁན་བུ་མོ་དེ་ཕྱི་དྲོ་རྟག་པར་དེར་བསྐྱོད་དགོས་ཀྱི་འདུག་པ་ནས་
ངས་དེའི་སྐོར་ཤེས་རྟོགས་བྱུང༌། རེས་གཟའ་སྤེན་པའི་ཉིན་མོར་ཁོང་མོར་དུས་ཚོད་
སྟོང་པ་ཏོག་ཙམ་ཡོད་པས་མགྱོགས་པོར་སྐྲ་འཁྲུ་རུ་འགྲོ་བ་རེད། ཐེངས་དང་པོར་
ངའི་རོགས་པ་རྒྱ་མོ་དེ་ཆང་ས་བརྒྱབ་ནས་ཉིན་བཅོ་ལྔའི་རྗེས་ཁྱོ་ག་དེ་ལན་ཀྲོའུ་ལ་
བཏང་འདུག་པ་ནི་རྒྱ་ནག་གི་ཆབ་སྲིད་ལངས་ཕྱོགས་ཤིག་རེད། ཁོང་མོར་ཟླ་ཤས་
རྗེས་ནས་མངལ་སྦྲུམ་སོང་བས་ངའི་ལས་རོགས་ནས་བརྗེས་སོང་བ་དང་། ཁོང་
མོས་རྒྱ་ནག་ནང་དུ་བྱུས་ཉེས་ཡོང་རྒྱུ་རེད་ཟེར་ནས་ཁ་འབྲལ་ཁར་མང་པོ་ངུ་ཡི་
འདུག ཁོང་མོས་ད་དུང་ང་ལ། ཁྱེད་རང་བོད་དུ་ཕྱིར་ཕེབས་རྒྱུ་དེ་བསོད་ནམས་
ཆེན་པོ་ཞིག་ཡིན་རུང༌། བོད་དུའང་སྟབས་མི་ལེགས་པའི་གནས་ཚུལ་ཡོང་གི་རེད་
ཟེར། ང་ཚོ་བོད་དུ་ཐོན་ཉེའི་ཉིན་བཅུ་ཙམ་གོང་ནས་རྒྱ་མི་ལས་བྱེད་པ་ཚོས་མིག་ཆུ་
གཏོང་བ་དང༌། བོད་དུ་ཕྱིར་ལོག་བྱེད་སྐབས་ཁོང་ཚོའང་བོད་དུ་འཁྲིད་རོགས་ཞེས་
ངུ་བཞིན་ཞུ་འབོད་བྱེད་ཀྱི་འདུག མཐའ་ན་ཀྲིག་ཨེན་ལེ་ཡིས་ཀྱང་ང་ཚོར་སྐྱེལ་མ་
གནང་དུས་མིག་ཆུ་གཏོང་གི་འདུག དམར་ཤོག་དབང་བསྒྱུར་འོག་གི་མི་ཚེ་དེ་ནི་
དངོས་གནས་དཀའ་སྡུག་ཅན་ཞིག་ཡིན་པས་རེད་མ་གཏོགས་ཁོང་ཚོ་དེ་ལྟར་ངུ་མི་
སྲིད་པ་ཞིག་རེད།
ང་ཚོ་པེ་ཅིང་ནས་ལན་ཀྲོའུ་བར་གནམ་གྲུ་དང་དེ་ནས་མེ་འཁོར་དུ་བསྡད་
ནས་ཨ་མདོར་བསྐྱོད། རྒྱ་མིས་མཚོ་སྔོན་ཞེས་བརྗོད་ཀྱི་འདུགང་ཚོ་སྐུ་འབུམ་ལ་
ཉིན་ལྔར་བསྡད། དེར་༸ གོང་ས་མཆོག་ལ་ཕེབས་བསུའི་མཛད་སྒོ་རྒྱ་ཆེན་ཞིག་
ཞུས་སོང༌། དེ་ནས་ང་ཚོ་ཆུ་ཚོད་གཉིས་རིང་རླངས་འཁོར་ལ་བསྡད་ནས་ལྟག་
མཚེར་ལ་བསྐྱོད། དེ་མཚམས་ནས་འཁོར་ལམ་མེད་པས་རྟ་ལ་ཞོན་ནས་ཕྱིན།
ངས་གོ་ཐོས་ལ། ཙོང་ཁའི་ཡུལ་མི་ཚོར་བཙན་སྐུལ་གྱིས་འགྲོ་ལམ་བཟོ་བཅུག་པ་
དང་། རྗེས་ལ་ཁོང་ཚོ་༸གོང་ས་མཆོག་མཇལ་བཅར་དུ་འགྲོ་བསྐྱོད་མི་ཆོག་ཟེར་
ནས་བཀག་པ་ཐོས།
ཙོང་ཁ་ནི་ཐབས་རྡུགས་པའི་གནས་སྟངས་ཤིག་ཏུ་གནས་འདུག དེར་སྡོད་
མཁན་གྱི་མི་ཚོས་གྱོན་གོས་རྩབ་རལ་གྱོན་པ་དང༌། ག་ས་གང་ལ་མགོན་མེད་
སྐྱབས་མེད་ཀྱི་རྣམ་པ་ཞིག་མངོན་འདུག ཁོང་ཚོ་མང་ཆེ་བ་སྨྲ་བརྗོད་བྱེད་པར་ཡང་
སྐྲག་སྣང་བྱེད་པའི་གནས་སྟངས་འོག་ཏུ་འདུག གཞན་ཡང་ཡུལ་མི་ཚོ་ལྟག་
མཚེར་ལ་ང་ཚོ་ཐུག་འཕྲད་དུ་ཡོང་དུས་དམག་མི་བརྒྱད་དགུ་ཞིག་གིས་སྒོ་སྲུང་
ནས་སྡོད་པས་མ་ཚད། སྐད་ཆ་ག་རེ་ཤོད་ཀྱི་ཡོད་མེད་ལ་ཉན་གྱི་འདུག་སྟབས།
མགྲོན་པོ་ཚོ་དང་ཁ་བརྡ་བྱེད་རྒྱུ་སྟབས་བདེ་ཞིག་ཁྱོན་ནས་མ་རེད། སྐུ་མགྲོན་ཚོ་
དང་ང་རང་མཇལ་འཕྲད་མ་བྱས་གོང་ལ་ཁོང་ཚོར་ལུས་བཤེར་བྱེད་ཀྱི་འདུག དུས་
བཅད་ངེས་ཅན་དེའི་ནང་སྐད་ཆ་བཤད་མ་ཚར་ན་རྗེས་སུ་ཁོང་ཚོར་ཉེས་ཆད་
གཏོང་བ་བཅས་དུས་ཚོད་ལའང་ཚོད་འཛིན་དམ་པོ་བྱེད་ཀྱི་འདུག
ཁོང་ཚོ་མཇལ་འཕྲད་ཁང་དུ་སླེབས་དུས་ངས་བདེ་པོ་ཡིན་ནམ་ཞེས་སྐད་ཆ་
དྲིས་ན། ལམ་སེང་རླབས་ཆེན་གཙོ་འཛིན་མའོ་ཀྲུའུ་ཞིའི་བཀའ་དྲིན་ལ་ཧ་ཅང་སྐྱིད་
ཅེས་ལན་འདེབས་བྱེད་ཀྱིན་འདུག་རུང་། མིག་གཉིས་ནས་རྫིང་བུ་བརྡོལ་བ་བཞིན་
མིག་ཆུ་བཞུར་འོང་གི་འདུག མཇལ་འཕྲད་གྲུབ་རྗེས་བསྐྱར་དུ་ཁོང་ཚོས་གླེང་མོལ་
གང་བྱས་ལ་རྩད་གཅོད་བྱེད་པ་དང༌། མཐའ་ན་ངའི་སྤུན་མཆེད་ཚོས་ཀྱང་གླེང་
མོལ་ཡག་པོ་ཞིག་བྱེད་མི་ནུས་པར་སྡུག་བསྔལ་གྱི་མིག་ཆུ་གཏོང་གི་འདུག
དགོན་སྡེ་ཁག་གི་གཉེར་ཁང་དུ་ལོ་མང་རིང་དད་འབུལ་བྱས་པའི་འབྲུ་རིགས་
གསོག་ཉར་བྱས་ཡོད་རུང༌། རྒྱ་མིས་སྐུ་འབུམ་ལ་བསྔོག་བཤེར་བྱས་ནས་དེ་ཚང་
མ་བཙན་འཕྲོག་བྱས་ཚར་འདུག དེ་ལྟར་དགོན་སྡེ་ཁག་གི་ས་ཞིང་རྣམས་རྒྱ་མིས་
བཙན་འཕྲོག་བྱས་འདུག་སྟབས། དགོན་སྡེ་ཁག་གིས་རང་ཁ་རང་གསོ་བྱེད་ཐུབ་
ཀྱི་མེད་པ་དེ་ཡང་རྟོགས་བྱུང༌།
ང་རང་ང་ཚོའི་གཞིས་ཁྱིམ་རྙིང་པ་དེར་བལྟ་རུ་ཕྱིན་པ་ཡིན། དེ་ནི་མར་
བཤིག་ནས་གསར་པ་བརྒྱབ་འདུག ངས་དེ་མཐོང་བ་ཐེངས་དང་པོ་ཡིན། དེ་ཡང་
ང་ཚོ་ལོ་ན་རྒས་དུས་ཙོང་ཁ་ལ་ཕྱིར་ལོག་བྱེད་རྒྱུ་དེ་ནི་ངའི་ཁྱོ་གའི་རེ་འདོད་རེད།
ཁོང་གིས་ང་ལ་ནང་མི་མང་དུ་འགྲོ་དུས་ཁང་པ་ཆུང་དྲགས་པས་དགོན་པར་
གཟིགས་རྟོག་གནང་རོགས་ཞུས་ཏེ། ལྟག་མཚེར་ལ་ཁང་པ་གསར་པ་རྒྱག་གི་
ཡིན་ཞེས་ཡང་ཡང་གསུང་མྱོང་ཡོད། ངའི་ཁྱོ་གས་མཐོང་ཐུབ་མེད་ཀྱང་ཁོང་གི་
འདུན་པ་མངོན་དུ་གྱུར་པ་དེ་ལ་ང་རང་དགའ་པོ་བྱུང༌། ཁང་པ་དེར་ནང་མི་ཚང་
མར་ཁང་མིག་རེ་རེ་ཡོད་པ་མ་ཟད། དེ་སྔོན་གྱི་ཁང་པ་རྙིང་པ་དེ་ལས་ལྡབ་གསུམ་
གྱིས་རྒྱ་ཆེ་བ་འདུག
ང་ཚོ་ལྟག་མཚེར་ནས་ཙོང་ཁ་ལ་ལོག་ནས་དེར་ཉིན་གསུམ་བསྡད་པ་དང༌།
རྒྱ་ནག་ཏུ་འགྲོ་སའི་ལམ་དེ་བརྒྱུད་ནས་ལྷ་སར་ཕྱིར་ལོག་བྱས། དེ་ཡང་ལན་ཀྲོའུ་
ནི་ཙོང་ཁའི་ཡུལ་དང་འདྲ་བས་ང་ཚོ་ལམ་ཟུར་གྱི་མགྲོན་ཁང་དེ་ཚོ་བརྒྱུད་ནས་འགྲོ་
དུས་ཙོང་ཁའི་ཡུལ་ཟས་དང་འདྲ་བ་དེ་འདྲ་འཚོང་གི་ཡོད་པ་མཐོང་། སྐབས་དེར་
ང་རང་ཕ་ཡུལ་གྱི་ཟས་རིགས་ཟ་འདོད་ཆེན་པོ་བྱུང་དོན་གཅིག་ནི། རྒྱ་ནག་ཏུ་ཕྱིན་
པ་ནས་བཟུང་སྨན་པའི་ཆོག་མཆན་མེད་ན་རྒྱ་མིས་ཟ་མ་གང་བྱུང་བཟའ་རུ་བཅུག་
མེད་པ་དེས་རེད། དེར་བརྟེན། ངས་ཞབས་ཞུ་བ་ཞིག་ལྐོག་ལ་ཟ་ཁང་ནང་ཟ་མ་ཉོ་
རུ་བཏང་ནས། དེ་ཁོང་གི་ཕྱུ་པའི་འོག་སྦས་ནས་འཁྱེར་ཡོང་དགོས་པར་མངགས་
ཏེ། ང་ཚོས་གསང་བའི་སྒོ་ནས་དགའ་སྤྲོའི་ངང་ཟོས།
ལན་ཀྲོའུ་ནས་ང་ཚོ་མཚོ་གྲུར་བསྡད་ནས་ཉིན་དྲུག་གིས་ཧང་ཀྲོའུ་དུ་འབྱོར།
གྲུ་གཟིངས་ཧ་ཅང་ཆེ་བ་མི་སུམ་བརྒྱ་ཙམ་ཤོངས་པ་དང་འགྲུལ་བཞུད་དེ་ནི་སྐྱིད་
པོ་ཞིག་བྱུང༌། དེ་ལྟར་ཉིན་གཉིས་ཕྱིན་རྗེས་ཆུ་གཏིང་གི་བྲག་རྡོ་སོགས་ལ་གྲུ་
ཐོགས་པའི་ཉེན་ཁ་བྱུང་ལུགས་ཟེར་ནས་མདུན་བསྐྱོད་བྱེད་མཚམས་བཞག་སོང༌།
ཧང་ཀྲོའུ་ནས་ཁུན་མིན་ལ་ཐོན་ནས་དེར་ཉིན་གསུམ་བསྡད་ཅིང་དེ་ནི་རི་སྒང་ཞིག་
ཏུ་འདུག དེ་ནས་སི་ཁྲོན་ལ་ཐོན་ནས་རིང་པོ་མ་སོང་བར་ས་གནས་དེར་ས་ཡོམ་
ཆེན་པོ་བརྒྱབ་སྟེ་འགྲོ་ལམ་འགག་སོང་བས་ཉིན་བཅུའི་རིང་སྡོད་དགོས་བྱུང༌།
ང་ཚོ་རྒྱ་ནག་ནང་འགྲུལ་བཞུད་བྱས་པ་དེ་ནི་ཉམས་མྱོང་ཡག་པོ་ཞིག་ཡིན་
རུང་། ཡིད་སྐྱོ་བའི་མྱོང་ཚོར་ཞིག་ཀྱང་བྱུང༌། ྋགོང་ས་མཆོག་གིས་འགྲུལ་བཞུད་
དེར་རྒྱ་ཡིག་གི་ཡིག་འབྲུ་མ་འདྲ་བ་སྟོང་ཕྲག་གཉིས་ཙམ་མཁྱེན་གནང་འདུག ང་
རང་ཧང་སངས་དགོས་པ་ཞིག་ལ། ༸གོང་ས་མཆོག་གིས་རྒྱ་ནག་པ་ཚོ་ལྟར་སྔ་
དྲོའི་རྩེད་སྦྱོང་ནང་མཉམ་ཞུགས་གནང་བ་དེ་རེད། མ་ཟད་ངའི་བུ་དང་མག་པ་
གཉིས་ནས་ཀྱང་མཉམ་ཞུགས་གནང་ཡོད་པ་ནི་སྐབས་དེའི་རྒྱ་ནག་གི་སྐྱེས་པ་
ཚོའི་འཆར་ཅན་གྱི་ལུས་སྦྱོང་ལྟ་བུ་ཞིག་རེད།
སྐབས་དེར། མངའ་རིས་རིན་པོ་ཆེ་དགུང་ལོ་ལྔ་ལ་ཕེབས་ཡོད་པས་རྒྱ་མི་
ཚོས་ག་ས་གང་དུ་འཁྲིད་ནས་དངོས་གནས་གཅེས་ལང་ལ་བཏང་འདུག ང་ཚོས་
ཁོང་ཡོད་སར་རྒྱ་མིར་དམོད་ཚིག་རྩ་བ་ནས་ལབ་ཀྱི་མེད། དེ་ནི་ཁོང་དགུང་ལོ་
ཆུང་སྟབས་སྣང་མེད་ཤོར་ནས་རྒྱ་མི་ཚོར་ཤོད་མི་ཡོང་ངམ་སྙམ་པའི་དངངས་སྐྲག་
ཡོད་པས་ཡིན། ང་ཚོ་རྒྱ་ནག་ཏུ་སྡོད་ཡུན་རིང་བས་ང་ཚོའི་རོགས་པར་ཡོང་མཁན་
གྱི་རྒྱ་མི་དེ་ཚོ་བོད་སྐད་ཧ་ཅང་ཡག་པོ་རྒྱག་ཤེས་མཁན་ཞིག་ཆགས་པ་དང་།
ངས་ཀྱང་རྒྱ་སྐད་རེ་གཉིས་བཤད་ཤེས་པ་ཆགས། ང་ཚོའི་སྣེ་ཤན་པ་ཚོས་སྤྲེལ་
ལད་དང་བཅས་ངས་རྒྱ་སྐད་ཡག་པོ་རྒྱག་གི་འདུག་ཟེར།
ང་ཚོ་ཕྱིར་ཐོན་ནས་ཟླ་ལྔ་པའི་ཚེས་གཅིག་སྟེ་ལོ་གཅིག་གི་རྗེས་ཏག་ཏག་ལ་
ང་ཚོ་ཕྱིར་ལྷ་སར་འབྱོར།.” མི་མང་པོ་ལྷ་སར་མ་འབྱོར་གོང་གི་ཆུ་ཚོད་གཉིས་
ཙམ་གྱི་སར་ཕེབས་བསུར་བཅར་ནས་ལམ་འགྲམ་གཡས་གཡོན་ན་སྒུག་སྟེ་འདུག
ངའི་ཨ་མ་ལགས་སྐུ་ཁམས་བདེ་མིན་ལ་བརྟེན་ནས་ང་ཚོ་འགྲོ་རོགས་རྣམས་
༸གོང་ས་མཆོག་གི་སྐུ་འཁོར་ལྷན་རྒྱས་ཀྱི་སྔོན་དུ་བསྐྱོད་དགོས་བྱུང༌། དེ་བཞིན་
ནོར་བུ་གླིང་ཁ་རུ་ཕེབས་བསུའི་མཛད་རིམ་ཞིག་ཡོད་སྟབསྋགོང་ས་མཆོག་དེར་
ཐད་ཀར་ཆིབས་བསྒྱུར་བསྐྱངས།
ལྷ་སར་རྒྱ་མི་མང་དུ་ཕྱིན་པ་མཐོང་ནས་ཧང་སངས་པ་དང་ཞེད་སྣང་ཡང་
སྐྱེས་བྱུང༌། སྐབས་དེར། མི་རིང་བར་ལྷ་ས་རྒྱ་ལག་ཏུ་ཤོར་རྒྱུ་རེད་ཟེར་བའི་
དཀྲོག་གཏམ་ཞིག་ཁྱབ་པར་གྱུར། ང་ཚོ་རྒྱ་ནག་ནས་མ་ཐོན་གོང་ལ་མའོ་ཡིས་
བོད་ཀྱི་ལས་དབང་ནི་༸གོང་ས་མཆོག་ལ་ཐུག་ཡོད་པར་བཤད་པ་དང་། གཞན་
ཡང་མའོ་ཡིས། ལོ་གཅིག་གཉིས་ཀྱི་ནང་ཚུན་ལ་ས་ཞིང་རྣམས་མང་ཚོགས་ལ་
བསྐྱར་འགྲེམས་བྱེད་དགོས་རེད་བརྗོད། ༸གོང་ས་མཆོག་གིས་དེ་བཞིན་ས་ཞིང་
བསྐྱར་བཅོས་བྱེད་རྒྱུ་དེ་ནི་རིམ་པས་ལག་བསྟར་བྱས་ན་ཡག་སྐོར་གསུང་།
བློ་བཟང་བསམ་གཏན་ནི་ྋགོང་ས་མཆོག་གི་མགྲོན་གཉེར་ལ་བསྐོ་བཞག་
གནང་རུང༌། ཁོང་སྐུ་གཟུགས་བདེ་མིན་ལ་བརྟེན་གནང་མ་ཐུབ། དེ་ཡང་ཁོང་གི་
ཐུགས་སེམས་ཉིན་མཚན་གཉིས་ལ་འཆོལ་ནས་མི་སུ་ཞིག་ཁོང་གི་འགྲམ་ལ་སོང་
ཡང་དེར་གཞུ་ཤིང་། སྨན་པས་ཁོང་ལ་སྨན་བཅོས་བྱེད་དགོས་རེད་གསུངས་པར་
ངས་མོས་མཐུན་ཞུས། སྨན་བཅོས་དེ་ནི་སྒོག་པ་བརྡུང་ནས་ལེབ་མོར་བཟོས་པ་
བྲང་ཁོག་སྒང་ལ་བཞག་པ་དེའི་སྟེང་མེ་བཙའ་བཞག་པའི་ཤུགས་དེ་ཤ་ཐོག་ལ་
སླེབས་མཚམས་མི་བཞིས་ཁོང་མར་གནོན་དགོས་བྱུང་ཤིང༌། རྗེས་ནས་ཆུ་བུར་
དོན་ནས་ཚ་བ་རྒྱས་པ་སོགས་ཡང་ཡང་བྱེད། ད་ཐེངས་ནི་དཔུང་པ་གཉིས་དང་
ལྟག་ཁུང་ལ་མེ་བཙའ་འཇོག་པའི་བཅོས་ཐབས་ཤིག་སྤྱད་སོང་བ་དེ་རྗེས་ངའི་བུ་ནི་
རོ་བཞིན་དུ་གྱུར། དེ་ལྟར་ག་ལེར་སྨན་ཁུ་རྣམས་ཐུར་མས་ཁ་ནང་དུ་བླུག་དགོས་
ཆགས་ཤིང་།ཉིན་གཉིས་ཀྱི་རྗེས་ལ་དྲན་པ་ཏོག་ཙམ་སོས་བྱུང༌།
ངའི་བུར་སྨན་བཅོས་གནང་མཁན་སྨན་པ་དེ་ནི་ལྷ་སར་སྙན་གྲགས་ཡོད་པ་
ཞིག་ཡིན། དེ་ཡང་ཁོང་གིས་ངའི་ལྷམ་མམ་སྐེ་རགས་ལྟ་བུ་ཞིག་ལ་ལག་གཟིགས་
གནང་ནས་ནད་རྟགས་ངོས་འཛིན་གནང་བ་ཡིན། དེར་བརྟེན། ང་རང་ངོ་བཅར་ཞུ་
མ་དགོས་པར་ངའི་ལུས་དངོས་གང་རུང་ཞིག་བསྐུར་ན་འཐུས་པ་འདུགའོན་ཀྱང༌། 
ཁོང་གིས་ལོ་ན་ལྔ་བཅུ་བརྒལ་བའི་མི་ཚོ་འཆི་ལ་ཉེ་བས་དུས་ཚོད་འཕྲོ་བརླག་རེད་
ཅེས་རྩ་གཟིགས་གནང་གི་མེད། 1959 ལོར་ང་ཚོ་བོད་ནས་བྲོས་བྱོལ་དུ་ཡོང་
སྐབས་ཁོང་མཉམ་འཁྲིད་བྱེད་ཐུབ་མེད་པ་དེར་ད་ཆ་ང་རང་བློ་འགྱོད་ཆེན་པོ་ཞིག་
སྐྱེས་ཀྱི་འདུག ང་ཚོ་ལྷ་ས་ནས་ཐོན་ཁའི་ཉིན་དེར། ངས་ཁོང་ལ་སྨན་མི་ཉུང་བ
ཞིག་གྲ་སྒྲིག་བྱེད་དགོས་སྐོར་མངགས་པ་ལྟར་ཁོང་གིས་འཁྱེར་ནས་སླེབས་བྱུང༌།
སྐབས་དེར། ཁོང་ལྕང་གསེབ་ཤར་ལ་བཞུགས་ཡོད་རུང༌། ངས་དེ་སྐོར་ཁོང་ལ་
བཤད་མེད། དེ་ནི་མཚམས་རེར་ཞབས་ཞུ་ཚོས་ཁ་ཤོར་ནས་གསང་བ་ཕྱིར་གྱར་
སྲིད་སྟབས་ཀྱིས་ཡིན།

སངས་རྒྱས་མྱང་འདས་དུས་དྲན།

ཕྱི་ལོ་1956 ལོར། ྋགོང་ས་མཆོག་དང་ལྷན་རྒྱ་གར་ནང་གནས་མཇལ་དུ་
བསྐྱོད། ལོ་དེ་ནི་སངས་རྒྱས་མྱང་འདས་ཀྱི་རྗེས་དྲན་དུས་སྟོན་གྱི་ལོ་རེད། ཟླ་
དགུ་པའི་ནང་།  བོད་མི་སྟོང་ཕྲག་མང་པོ་དང་ལྷན་དུ་ལྷ་ས་ནས་ཕྱོགས་ཐོན་
བྱས། ང་ཚོ་ཉིན་ལྔའི་རིང་རླངས་འཁོར་ལ་བསྡད་ནས་སྒང་ཐོག་བར་བསྐྱོད།
ྋགོང་ས་མཆོག་སྒང་ཐོག་ནས་གནམ་གྲུར་བཞུགས་ཏེ་བཱོ མ་སྦེ་ལ་ཕེབས། ང་
དང་ནང་མི་ཚོ་ཀ་ལི་ཀ་ཏ་ལ་ཕྱིན་པ་དང༌། རྒྱ་ལོ་དོན་གྲུབ་དང་ཚེ་རིང་སྒྲོལ་མ་
གཉིས་གནམ་གྲུ་བརྒྱུད་ཀ་ལི་ཀ་ཏ་ནས་བཱོ མ་སྦེ།.” དེ་ནས་ཝ་ར་ན་སི་དང་རྡོ་རྗེ་
གདན་ལ་ཕེབས།
དེ་རྗེས་ང་ཚོ་ཀ་ལི་སྤུངས་ལ་ཕྱིན། དེར་རཱ་ཛ་རྡོ་རྗེའི་གཟིམ་ཤག་ཏུ་བསྡད།
༸གོང་ས་སྐྱ་ཕྲེང་བཅུ་གསུམ་པ་མཆོག་འདི་གར་བཞུགས་མྱོང་འདུག དེ་ལྟར་ཟླ
ངོ་གཅིག་གི་གནས་སྐོར་དེའི་རིང་རྒྱལ་ས་ཆེ་ཁག་ཚང་མར་བསྐྱོད་པ་དང་། མེ་
འཁོར་ལ་བསྡད་ནས་རྒྱ་གར་ལྷོ་ཕྱོགས་སུ་ཕྱིན། རྒྱ་གར་ལྷོ་ཕྱོགས་ཀྱི་ཡུལ་བྷག་
ར་ན་གྷར་ཟེར་བ་དེ་ནས་ངའི་བུ་བསམ་གཏན་[བློ་བཟང་བསམ་གཏན]གྱི་རྒྱུ་ལྷག་
ངའི་ཚ་བོའི་མིད་པའི་གཉན་འབུར་གཤག་བཅོས་བྱས། ཉིན་གསུམ་བཞིའི་དང་།
མཚམས་སུ་ངས་ཕ་ཡུལ་གྱི་ཡུལ་ཟས་བཟོས། དེ་ཡང་ཉིན་ལྟར་རྒྱ་གར་གྱི་ཟ་མ་
བཞེས་པ་ཡིན་སྟབས། ྋགོང་ས་མཆོག་དང་ཁོང་གི་ཡོངས་འཛིན་རྣམ་གཉིས་
ཀྱིས་དེར་ཐུགས་ཧ་ཅང་མཉེས་པོ་གནང༌། དུས་སྐབས་མང་ཆེ་བར་ང་ཚོ་མལ་
ཁྲིའི་སྟེང་དུ་བསྡད་ནས་བཟའ་བཏུང་བྱེད་ཀྱི་ཡོད།
ང་ཚོ་ལྷ་སར་སླེབས་དུས་རྒྱ་མིའི་དབང་ཤུགས་ཧ་ཅང་ཆེན་པོ་ཆགས་འདུག
དེ་ཡང་ཁོང་ཚོས་ངའི་བུ་ཚོ་བོད་དུ་མཉམ་འཁྲིད་ཡོང་དགོས་པའི་བཀའ་བཏང་བས་
ང་རང་ལ་སེམས་ཁྲལ་བྱུང་སྟེ། ཉིན་མོའི་ཟས་ལ་ཞིམ་སྣང་དང་མཚན་མོའི་གཉིད་
ལ་སྐྱིད་སྣང་མེད་པ་ཆགས། ངའི་བུ་མོ་དང་མག་པ་གཉིས་རྒྱ་ནག་དམར་ཤོག་གི་
དྲིལ་བསྒྲགས་ཚོགས་འདུར་མཉམ་ཞུགས་བྱེད་དགོས་ལ། རྒྱབ་ལ་རྡོ་འཁུར་ནས་
ལམ་བཟོ་དང་ཞིང་རྨོ་རུ་ཡང་བསྐྱོད་དགོས། རྒྱ་མིས་ཁོང་ཚོར་གང་དགོས་ཚང་མ་
འཁྱེར་བར་མ་ཟད། ཐ་ན་ང་ཚོའི་ལྕང་མ་དེ་ཚོ་ཡང་གཅོད་པར་བྱེད། སྐུ་དྲག་ཚང་
མ་དང་རག་ཤར་ལྷ་ལྕམ་གྱིས་ཀྱང་ཤུགས་ལས་གནང་དགོས་བྱུང༌། དེ་ཡང་ཁོང་
ནས་ང་ལ་འཆི་སྲོག་ལ་བབས་ཀྱང་ངལ་རྩོལ་བྱེད་རྒྱུ་ཁས་མི་ལེན་གསུང་མྱོང་
ཡང༌། ཁོང་བུད་མེད་ཚོགས་པའི་ཚོགས་མི་ཡིན་སྟབས། རྗེས་ལ་བཙན་སྐུལ་འོག་
ངལ་རྩོལ་བྱེད་པར་མ་ཕེབས་ཐབས་མེད་བྱུང་བ་རེད།
རྒྱ་མི་ལྕང་གསེབ་ཤར་ལ་སླེབས་ནས་ས་ཆ་འདི་ཁོར་ཡུག་ལེགས་སྟབས་
ཁོང་ཚོའི་ལས་ཁུངས་ཚུགས་ཡུལ་དུ་བྱས་ན་བཟང་ཚུལ་བཤད་བྱུང༌། ངས་ཀྱང་ང་
རང་མི་གཅིག་ལ་ས་ཆ་ཆེན་པོ་འདི་འདྲ་དགོས་མཁོ་མེད་པས་གང་འདོད་བྱས་ན་
འགྲིག་པར་བཤད་པ་ཡིན། ཁོང་ཚོས་ང་ལ་དངུལ་སྤྲོད་ཀྱི་ཡིན་ལབ་བྱུང་ཡང་ངས་
གང་ཡང་བླངས་མེད། ཁོང་ཚོས་བཤད་རྒྱུར། ཁྱེད་ཚོས་དངུལ་མ་བླངས་པ་ཡིན་
ན་རྗེས་ཕྱོགས་མང་ཚོགས་ཀྱིས་ང་ཚོས་ཁྱེད་ཚོའི་ཁང་པ་བཙན་འཕྲོག་བྱས་པ་
རེད་ལབ་ཀྱི་རེད་ཟེར་གྱི་འདུག གཞན་ཁོང་ཚོས་ཁང་པར་གློག་ཁྲིད་ཀྱི་ཡིན་ཅེས་
དང་། ང་ལ་རྔན་པ་སོགས་བསྐུར་ནས་བསླུ་རྩིས་བྱེད་ཀྱི་འདུག ངའི་ཕྲུ་གུ་ཚང་མ་
འཁྲིས་ལ་མེད་སྟབས་ཁོང་ཚོས་ང་ལ་ལྟ་རྟོག་བྱེད་ཟེར་བ་དང༌། ཡང༌། ཁོང་ཚོས་
འགྲོ་སོང་ནར་གཏོང་གིས་ཀ་ལི་སྤུངས་ལ་ཁང་པ་ཞིག་ཉོས་ནས་དགུན་ཁ་དེར
བསྡད་འཐུས་དང་དབྱར་ཁ་ལྷ་སར་བསྡད་ན་ལེགས་སྐོར་དང་། དེ་བཞིན་ཁོང་
ཚོས་ཁོང་ཚོའི་མངའ་ཁོངས་ནི་ཤི་རི་གྷི་རི་ནས་ཀ་ལི་སྤུངས་བར་རྒྱ་བསྐྱེད་བཏང་
ཡོད་ཚུལ་ལབ་ཀྱི་འདུག་པ་དེར་ངས་ལན་འདེབས་ཅི་ཡང་བྱས་མེད།
ཁོང་ཚོས་རང་འདོད་ཀྱིས་ང་ཚོར་སུན་པོ་བཟོ་བར་བྱེད། ང་ལ་མཚོན་ན།
ཁོང་ཚོ་ཡོང་གི་ཡིན་ཟེར་དུས། རྒྱུ་རྐྱེན་གང་ཞིག་ཡིན་ནམ། སྐད་ཆ་གང་ཞིག་
བཤད་ཡོང་ངམ་སྙམ་ནས་སེམས་འཚབ་སྐྱེས་ཀྱི་ཡོད། དེ་ལྟར་ཁོང་ཚོ་ཕྱིར་སོང་
མ་ཐག་ལྷོད་ལྷོད་དང་བདེ་སྣང་ཞིག་སྐྱེས་ཀྱི་འདུག དེ་ཡང་ངས་སྐད་ཆ་གང་ཤོད་
ལ་གཟབ་གཟབ་བྱས་ན་མ་གཏོགས་སྣང་མེད་བྱས་ན་གཞན་དང་ཁོང་ཚོར་གནོད་
སྲིད་པར་བསམ་ནས་ང་རང་ལ་ཧ་ཅང་སྐྲག་སྣང་ཡང་ཡོང་གི་འདུག
ང་གློག་བརྙན་དང་ཚོགས་འདུ། དེ་བཞིན་ཟས་སྟོན་སོགས་ལ་སྐད
བཏང་ནས་སུན་བཅུག་པས། ཁོང་ཚོས་ཨུ་ཚུགས་མཐར་སྐྱེལ་བྱས་ནའང་རྩ་བ་
ནས་འགྲོ་ཡི་མེད། ཁོང་ཚོའི་བྱེད་སྟངས་དེས་རང་བཞིན་གྱིས་རྒྱ་མིར་མི་དགའ་བ་
ཆགས་ཤིང་། སྐབས་རེར་ངས་ན་རྫུ་བྱེད་པ་དང་། མཚམས་རེར་ལོ་ཆུང་བག་
ཡེངས་བྱེད་སར་འགྲོ་འདོད་མེད་པར་ཁག་འདོགས་བྱེད་ཀྱི་ཡོད། དེ་བཞིན་
མཚམས་རེར་མིག་ཤེད་ཡག་པོ་མེད་པར་བསྙད་ནས་བརྙན་འཕྲིན་བལྟ་རུ་འགྲོ་ཡི་
མེད། དེར་བརྟེན། ཁོང་ཚོས་ལྕང་གསེབ་ཤར་ལ་འཕྲུལ་ཆས་ཆ་ཚང་འཁྱེར་ཡོང་
སྟེ་གློག་བརྙན་སྟོན་པ་དང་། ཨུ་ཚུགས་ཀྱིས་ཁོང་ཚོའི་ཚོགས་འདུ་སོགས་ལ་
ཞུགས་དགོས་པར་ཡང་ཤོད་ཀྱི་ཡོད། ངས་ཁོང་ཚོར་ང་རང་ཡི་གེ་འབྲི་ཀློག་གང
ཡང་ཤེས་ཀྱི་མེད་*པས་དུས་ཚོད་འཕྲོ་བརླག་རེད་ཅེས་དང༌། གལ་ཏེ་ཁོང་ཚོར་
འདོད་མོས་ཡོད་ན་ངས་ཁོང་ཚོའི་ཁང་པ་དང་ཡིག་ཚང་གཙང་མ་བཟོ་རྒྱུ་དང་གྱོན་
གོས་རྣམས་བཀྲུས་ན་འགྲིག་ཅེས་བཤད་པ་ཡིན། ང་མགྲོན་འབོད་བྱེད་པ་ནི་ཇ་
འཕྲོ་བརླག་དང༌། རྐུབ་སྟེགས་བཀག་རོགས་རེད་ཅེས་ཁྲེལ་དགོད་དང་བཅས་
བཤད་པས་དེ་ནས་བཟུང་ལྷོད་ལྷོད་ངང་སྡོད་པའི་གནས་སྐབས་ཤིག་བྱུང༌།

བཙན་བྱོལ་དུ་འབྱོར་བ།

མུ་མཐུད་ལྷ་སར་འཚོ་སྡོད་བྱེད་རྒྱུ་བློས་འགན་མི་བཟོད་པ་ཆགས་སྟབས།
བྲོས་བྱོལ་ལ་ཡོང་རྒྱུར་བསམ་བློ་བཏང་། ང་ཚོས་1958ཟླ་བརྒྱད་པའམ་དགུ་པའི་
ནང་ཐོན་རྒྱུའི་འཆར་གཞི་སྒྲིག སྐབས་དེར། ང་རང་ལྕང་གསེབ་ཤར་ལ་ཨ་མ་
ལགས་དང་མཉམ་དུ་ཡོད་ཅིང༌། བུ་མོ་དང་མག་པ་གཉིས་ནི་དམག་སྤྱི་ཁང་གི་ཉེ་
འགྲམ་ལ་བཞུགས་ཀྱི་ཡོད།
ཟླ་བ་ཁ་ཤས་རིང་ང་དང་བུ་མོས་བཙན་བྱོལ་ལ་འགྲོ་སྟངས་སྐོར་དུས་ཚོད་
་པོའི་རིང་ལ་གོ་བསྡུར་བྱས། ངས་ལྐུགས་པའི་བསམ་བློ་བཏང་བའི་འཆར་
གཞི་དེ་ཚོ་ནི་ཕྱིར་དྲན་བྱེད་སྐབས་དགོད་ཤོར་བ་ཞིག་རེད། དེ་ཡང་ཐེངས་ཤིག བུ་
མོས་ངེད་གཉིས་ཀའི་སྐྲ་གཞར་ནས་བཙུན་མར་བརྫུས་ཏེ་འགྲོ་རྒྱུ་བྱས་ན་ཞེས་
བཤད་སོང་བར། ངས་དེ་ལྟར་བྱེད་རུང་གི་མ་རེད་ཅེས་བཤད་ནའང༌། བུ་མོས་ནི་
ང་ཚོ་གནས་སྐོར་ལ་འགྲོ་མཁན་ཡིན་ཁུལ་བྱས་ན་ལབ་བྱུང་། གཞན་ཡང༌། ཁོང་
མོས་གདོང་ལ་ནག་པོ་བྱུགས་ནས་ཕྱིན་པ་ཡིན་ན། མི་ཚོས་ངོ་ཤེས་སྲིད་ཀྱི་མ་རེད་
ཅེས་ཀྱང་གྲོས་འདོན་གནང་བྱུང༌། མཐའ་མ་དེར་༸གོང་ས་མཆོག་གིས། དེ་ལྟར་
བྱེད་དགོས་པ་མ་རེད། གཟབ་ནན་གྱིས་འཆར་གཞི་བཀོད་ན་རྒྱ་མིས་འཛིན་བཟུང་
བྱེད་ཐུབ་སྲིད་ཀྱི་མ་རེད་ཅེས་དང་། གཞན་ཡང་ཁོང་གིས་ད་ལྟ་ནི་དུས་ལ་བབས་
མེད་པས་ངང་སྒུག་བྱེད་དགོས་ཞེས་གསུང་བྱུང༌།
སྐབས་དེར་ཀརྨ་པའི་གཅེན་མོས་ང་ལ་ཀརྨ་པ་བྲོས་བྱོལ་ལ་ཕེབས་རྩིས་
ཡོད། དེར་བརྟེན། དེའི་སྐོར་༸གོང་ས་མཆོག་ལ་སྙན་སྒྲོན་ཞུ་རོགས་ཞེས་ལྗགས་
ལན་ཞིག་བསྐུར་གནང་འདུག ཀརྨ་པ་མཆོག་ནི་བཀའ་བརྒྱུད་པའི་བླ་མ་ཆེ་ཤོས་དེ་
རེད། རྒྱ་མིས་ཁོང་ལ་སུན་གཙེར་མང་པོ་བཟོས་པས། ཁོང་གིས་རྒྱུ་དངོས་ཡོད་
ཚད་འབྲུག་ལ་བཏང་ནས་གང་མགྱོགས་བཙན་བྱོལ་ལ་ཕེབས་རྩིས་གནང་འདུག
ཁོང་གི་བཞུགས་གནས་དགོན་པ་ནི་རི་སྒང་ཞིག་ལ་བཞེངས་ཡོད་པ་དེར་རྒྱ་མིས་
མེ་སྒྱོགས་བརྒྱབ་ནས་བཞུགས་བཟོད་མི་བདེ་བ་བཟོས་པ་རེད། ཁོང་གི་གཅེན་
མོས་ང་ལ། ཀརྨ་པའི་ཚབ་ཞུས་ནས་༸གོང་ས་མཆོག་ལ་དགོངས་སྐོར་ཞུ་རོགས་
ཞེས་དང་། གཞན་ད་དུང༌། ང་ཚོ་ཡང་ཁོང་དང་ཀརྨ་པ་ལྷན་རྒྱས་མཉམ་དུ་རྒྱ་གར་
ནང་བཙན་བྱོལ་དུ་ལྷན་བསྐྱོད་བྱས་ན་ལེགས་སྐོར་གསུང་བྱུང༌།
ངས་ཁོང་ལ་༸གོང་ས་མཆོག་བོད་ལ་བཞུགས་རིང་ང་ཡང་བོད་དང་ཁ་
འབྲལ་གྱི་མིན་ཚུལ་དང་། གཞན་ཡང་། དུས་ཚོད་གཏན་འཁེལ་མེད་པ་མ་
གཏོགས་ང་ཚོར་ཡང་བཙན་བྱོལ་དུ་འགྲོ་བའི་འཆར་གཞི་ཡོད་སྐོར། ཀརྨ་པ་སྐུ་
འཁོར་བཙན་བྱོལ་དུ་ཕེབས་རྒྱུའི་སྐོར་དེ་༸གོང་ས་མཆོག་ལ་སྙན་སྒྲོན་ཞུ་འཐུས་
ལྗགས་ལན་ཕུལ། དེ་ནས་ཟླ་བ་བཅུ་གཅིག་པའི་ནང་ལ་ྋགོང་ས་མཆོག་གིས་
གནས་ཆུང་ཆོས་སྐྱོང་ལ་བཀའ་འདྲི་གནང༌། གནས་ཆུང་ཆོས་སྐྱོང་གིས་ད་ལྟ་དུས་
ལ་བབས་མེད་སྐོར་ཞུས། མཐའ་མ་དེར་[གནས་ཆུང་ཆོས་སྐྱོང་གིས་]ཟླ་གསུམ་
པའི་ཚེས་བཅུ་དགུའི་”དགོང་དྲོའི་ཆུ་ཚོད་དགུ་པ་ནས་བཅུ་གཅིག་ཡས་མས་ལ་
བཙན་བྱོལ་དུ་ཆིབས་བསྒྱུར་བསྐྱངས་ན་དུས་ཚོད་ཡག་ཤོས་ཡིན་སྐོར་བཀའ་ལུང་
ཕེབས་པ་རེད།
ཟླ་གསུམ་པའི་ཚེས་བཅུ་ཉིན་དེར། ངས་ལྕང་གསེབ་ཤར་ན་བལ་སྐུད་ཀྱི་ལྭ་
བ་བསླ་བ་དང༌། འཚེམ་དྲུབ་རྒྱག་པ། ཚོས་རྒྱག་རྒྱུའི་རིགས་ལ་ལྟ་རྟོག་བཅས་
བྱས་ནས་བསྡད་ཡོད། སྐབས་དེར། གྲོགས་པོ་ཨ་མདོ་བ་ཞིག་ཡོང་ནས་ངས་ཅིའི་
ཕྱིར་ལས་ཀ་དེ་ཚོ་བྱེད་ཀྱི་ཡོད་ཅེས་དང་། ཕྱི་ལོགས་ན་མི་དམངས་གྱེན་ལངས་
བྱེད་ཀྱི་ཡོད་པ་མ་ཤེས་སམ་ཞེས་ལབ་བྱུང༌། དེ་ཡང་༸ གོང་ས་མཆོག་རྒྱ་མིའི་
དམག་སྒར་དུ་གཟིགས་མོར་གདན་ཞུ་གནང་བར་ཞལ་བཞེས་མ་གནང་ཐབས་
མེད་ཆགས་སྟབས། ཁོང་གི་ཆིབས་བསྒྱུར་དེ་བཀག་འགོག་དང་སྲུང་སྐྱོབ་ཆེད་ལྷ་
སའི་མི་དམངས་མང་པོ་འདུ་མཛོམས་ཀྱིས་ནོར་བུ་གླིང་ཁའི་ཕྱོགས་བཞི་ཡོངས་སུ་
བསྐོར་བ་དང༌། དེ་ཡང་གོ་མཚོན་དང་ལག་ཆ་འདྲ་མིན་འཁྱེར་ནས་འཛོམས་
འདུག་ལབ་བྱུང༌། དེ་སྐབས་ང་ཚོའི་ཕྱག་མཛོད་ཀྱིས་ཀྱང་མི་དམངས་གྱེན་ལངས
དེའི་སྐོར་ཤེས་རྟོགས་བྱུང་མེད་སྟབས། ཁོང་གིས་ད་དུང་རྩིས་བཤེར་ཞིག་གནང་
བཞིན་བསྡད་ཡོད།
གྲོགས་པོ་ཨ་མདོ་བ་དེས་གང་མགྱོགས་ནོར་གླིང་དུ་ཐོན་དགོས་ལབ་བྱུང༌།
ཕྱག་མཛོད་ཀྱིས་གནས་ཚུལ་ཅི་བྱུང་སྐོར་ལ་བཀའ་འདྲི་གནང༌། ཁོང་གིས་སྒོ་དང་
རྒྱལ་སྒོ་ཚང་མ་བརྒྱབ་ན་མ་གཏོགས་མི་དམངས་ལྕང་གསེབ་ཤར་ལ་སླེབས་ཡོང་
ཟེར། ནོར་གླིང་གཡས་གཡོན་དུ་མི་དམངས་ནས་༸གོང་ས་མཆོག་ཆིབས་བསྒྱུར་
གནང་མི་ཆོག་ཅེས་སྐད་འབོད་ཀྱི་ཟིང་འཁྲུག་ཧ་ཅང་ཆེ། གཞན་ཡང་། རྒྱ་མི་དང་
ཁོང་ཚོའི་རླངས་འཁོར་སོགས་ཅི་ཡང་ནོར་གླིང་ཉེ་འཁོར་དུ་འགྲོ་འོང་བྱེད་མ་བཅུག་
པ་དང་། གལ་སྲིད། ཁོང་ཚོ་ཟིང་འཁྲུག་ལངས་སར་ཡོང་ན་རྡོ་དང་དབྱུག་པས་
གཞུ་བ་དང༌། ང་ཚོའི་མག་པས་ཁ་ལོ་བ་ལྷག་པ་དང་རླངས་འཁོར་ཆེད་གཏོང་
གིས་ང་ཚོ་ནོར་གླིང་དུ་བསུ་བར་བཏང་གནང་འདུག སྐབས་དེར། ཁོང་[ཁ་ལོ་བ་
ལྷག་པ]གིས་རྒྱ་ཆས་སྤྲས་ཡོད་སྟབས་མི་དམངས་ཀྱིས་ཉེས་རྡུང་བཏང་ནས་
གསོད་གྲབས་བྱས་འདུག་ཀྱང༌། འཁྲུག་ཟིང་ལངས་ས་དེ་ནས་མི་ཞིག་གིས་ཁོང་ངོ་
ཤེས་ནས་སྐྱབས་ཐུབ་པ་བྱུང་འདུག
ང་ཚོའི་མག་པ་ང་དང་བུ་མོ་གཉིས་ནོར་གླིང་བར་དུ་བསུ་བའི་རོགས་པར་
སླེབས། འགྲོ་ལམ་ཚང་མ་བསྟན་སྲུང་དྭང་བླང་དམག་གིས་རྒྱ་མིའི་བཙན་འཛུལ་
སྲུང་ཆེད་བཀག་ནས་ཡོད་ཅིང༌། ངའི་བུ་མོ་དང་མག་པ་གཉིས་ཀྱང་ངའི་རོགས་སུ་
འགྲོ་བསྐྱོད་ཆོག་མཆན་ཞུ་དགོས་པ་ལས་དེ་མིན་མི་དམངས་འདུ་འཛོམས་དེ་ལས་
ཐར་ས་མེད་པ་ཆགས་འདུག ཁོང་ཚོ་ང་ལེན་དུ་སླེབས་པ་དང་ལམ་སེང་བསྐྱོད་
དགོས་ཟེར་བས་ལྕང་གསེབ་ཤར་དང་ཨ་མ་ལགས་དེ་ལྟར་བཞག་ནས་བསྐྱོད་
དགོས་བྱུང༌།
ཉིན་དེར། རྒྱ་མིས་ངའི་བུ་བསྟན་འཛིན་ཆོས་རྒྱལ་འབྲས་སྤུངས་ནས་སྐད་
བཏང་སྟེ་དམག་སྒར་ནང་གི་མཛད་སྒོ་ཞིག་ལ་མཉམ་ཞུགས་དགོས་པར་བཤད་
འདུག ང་རང་ལ་མཚོན་ནའང་། ལྕང་གསེབ་ཤར་ལ་ཡོད་སྐབས་དེར། མཚོན་ཆ་
ཐོགས་པའི་སྐྱེས་པ་བརྒྱད་དང་བུད་མེད་བཞི་ལེན་དུ་སླེབས་བྱུང༌། ཁོང་ཚོ་ངའི་
གཟིམ་ཤག་ནང་བཙན་གྱིས་འཛུལ་རྩིས་བྱེད་ཀྱི་འདུག་པར། ཕྱག་མཛོད་ལགས་
ནས་ཤུགས་ཆེན་པོས་འབུད་རྒྱག་བཏང་སོང་། ཁོང་གིས་ང་རང་བདེ་པོ་དེ་ཙམ་
མེད་ཚུལ་བརྗོད་པ་སོགས་ལབ་སོང་བས། ཁོང་ཚོ་རླུང་ལངས་ཏེ་ཕྱིར་ལོག་བྱས།
སྐབས་དེར། ང་ནི་བསྟན་འཛིན་ཆོས་རྒྱལ་གྱི་སྐོར་ལ་སེམས་ཁྲལ་ཧ་ཅང་ཆེན་
པོ་བྱུང༌། དེ་ཡང་ང་དང་ྋགོང་ས་མཆོག་གིས་ཁོང་ཚོའི་མཛད་སྒོ་ཁག་ལ་མཉམ་
ཞུགས་བྱས་མེད་པས་བུ་བཀག་ཉར་བྱེད་རྒྱུ་རེད་སྙམ་བྱུང༌། དེར་བརྟེན། ངས་མི་
ཞིག་ཁོ་ཚོའི་ལས་ཁུངས་ནང་མྱུལ་ཞིབ་ཏུ་བཏང་རུང་། དེས་མཐོང་བ་ནི་རྒྱ་མིའི་
ལས་བྱེད་ཅིག་ཁོང་ཁྲོ་ལངས་ནས་ཅོག་ཙེ་རྡུང་རེས་ཀྱིས་སྐད་ཆ་ཤོད་ཀྱི་ཡོད་པ་དེ་
རེད། དེར་སྐུ་དྲག་མང་པོ་ཞིག་འདུག་རུང་ངའི་བུ་མཐོང་སར་མི་འདུག་ཟེར། ཁོང་
ཚོས་ངའི་བུ་རྒྱ་ནག་ཏུ་འཁྲིད་འགྲོ་རྒྱུ་རེད་སྙམ་པའི་སེམས་འཚབ་བྱས་མོད། ཡིན་
ནའང་། ཧང་སངས་དགོས་པ་ཞིག་ལ། ཁོང་མཛད་སྒོར་བསྐྱོད་པའི་ལམ་སྐབས་
ནས་ཁོང་གི་ཕྱག་མཛོད་དང་འཕྲད་ནས་བཀག་འདུག་པར་མ་ཟད། མཚན་མོ་མུན་
རུབ་པ་དང་ཕྱག་མཛོད་ཀྱིས་ངའི་བུ་འབྲས་སྤུངས་ལ་ཕྱིར་བསྐྱལ་འདུག་སྟབས་བློ་
བདེ་པོ་བྱུང༌།
དེ་ལྟར་ང་ཚོ་ཚང་མ་ནོར་གླིང་དུ་བདེ་འཇགས་བྱུང་ཞིང༌། སྐབས་དེར་ནོར་
གླིང་དུ་ཡར་འགྲོ་མར་འོང་བྱེད་མི་ཆོག་ལ། རྒྱ་མི་དང་གྲོས་མོལ་ཡང་མེད། སྲང་
ལམ་དུ་འཁྲུག་རྩོད་ཤོར་ནས་མི་མང་པོ་བསད་འདུག་ཟེར་བ་ཐོས། རྒྱ་མིས་སྤྱན་
བསལ་གླིང་གའི་དགོན་པར་མེ་སྒྱོགས་བརྒྱབ་པ་དང༌། འབྲས་སྤུངས་ཀྱི་གྲྭ་པ་
བདུན་བསད། བསྟན་སྲུང་དྭང་བླངས་དམག་གིས་ཀོ་གྲུ་ཆུང་ཆུང་ཚང་མ་བདག་
བཟུང་བྱས་ཏེ་ང་ཚོའི་འགྲོ་ལམ་སྟབས་བདེ་ཆགས། ཁོང་ཚོས་གྲ་སྒྲིག་དེ་འདྲ་ཞིག་
བྱས་མེད་ན་འགྲོ་ལམ་ཚང་མ་རྒྱ་མིས་བཀག་ཟིན་པས་ང་ཚོ་བྲོས་བྱོལ་བྱེད་ཐུབ་
མེད།
ང་ཚོའི་ལས་ཀ་བྱེད་མཁན་ཚོས་ཉིན་ལྟར་ཞོགས་པར་ལྕང་གསེབ་ཤར་ནས་
[ནོར་བུ་གླིང་ཁར]འོ་མ་དང་བག་ལེབ་སོགས་བཟའ་བཏུང་རིགས་སྐྱེལ། སྐབས
དེར། མི་དམངས་ཀྱིས་ནོར་གླིང་གི་མཐའ་བསྐོར་ནས་སྲུང་སྐྱོབ་བྱེད་བཞིན་ཡོད་
སྟབས། མང་ཚོགས་ནས་ང་ཚོའི་ལས་ཀ་བྱེད་མཁན་ཚང་མར་ལྟོ་ཕད་སེར་པོ་རེ་
གནང་བ་འཁྱེར་དགོས་པ་ལས། དེ་མིན་ནང་ལ་འཛུལ་བཅུག་གི་མེད། ངས་ལྕང་
གསེབ་ཤར་གྱི་ཁང་པ་ཚང་མར་སྒོ་ལྕག་བརྒྱབ་ནས་ལྡེ་མིག་དར་གོས་ཤིག་ཏུ་
དྲིལ། དེ་དང་མཉམ་དུ་ཡི་གེ་ཞིག་བཅས་ཕྱག་མཛོད་ཀྱི་ལག་པར་བཞག ཡི་གེ་
དེས་ང་ཚོ་ལྷ་ས་ནས་ཐོན་རྗེས་ཁོང་གི་སྲོག་བསྐྱབས་ཡོད་སྲིད། དེ་ཡང་ཁོང་གིས་
ང་ཚོའི་སྐོར་མི་ཤེས་པ་དེར་རྒྱ་མིས་ཡིད་མ་ཆེས་པར་འདྲི་རྩད་བྱེད་ངེས་པ་རེད།
ཡང་ན། ངའི་ཡི་གེ་དེ་ཉར་སྲུང་བྱས་པར་བརྟེན་ནས་ཁོང་ལ་ཉེས་རྡུང་དྲག་པོ་
བཏང་ཡོད་པའང་སྲིད། ངས་ཁོང་ལ་ལྡེ་མིག་སོགས་བཞག་ནས་ཁང་པར་དོ་དམ་
བྱེད་རྒྱུ་མངགས་པས་མ་ཚད། ང་རང་འགྲོ་རྒྱུ་ཡིན་ནའང་གང་དུ་འགྲོ་རྒྱུ་ཡིན་མིན་
ངེས་པ་མེད་སྐོར་སོགས་བྲིས་ནས་བཞག་པ་ཡིན།
ཨ་མ་ལགས་ལ་དེ་སྐོར་ཞུས་མེད་པ་དེར་ང་རང་སེམས་ངལ་ཧ་ཅང་ཆེ་
ནའང༌། ཁོང་དགུང་ལོ་བརྒྱད་ཅུ་གྱ་བདུན་ལ་ཕེབས་ཡོད་པས་རྟ་ལ་ཞོན་ནས་
འགྲུལ་བཞུད་གནང་མི་ཐུབ་པ་ངས་ཤེས། སྐབས་དེར། ང་ཚོ་ནོར་གླིང་དུ་བསྡད་
ཡོད་པ་དང་ཨ་མ་ལགས་ལྕང་གསེབ་ཤར་དུ་བཞུགས་ཡོད། ཁོང་གིས་རྒྱ་མིར་མི་
དགའ་བའི་རྣམ་འགྱུར་སྟོན་པ་དང་ཁ་རྡུང་གཏོང་གི་རེད། དེ་ནི་ཁོང་དང་ཁྱོ་ག
གཉིས་ཀྱིས་དཀའ་སྡུག་གིས་བསྐྲུན་པའི་[ཨ་མདོར་ཡོད་པའི་]ས་ཁང་ས་གཞིས་
དག་རྒྱ་མིས་ཧམ་འཕྲོག་བྱས་པ་དེ་དྲང་བདེན་མིན་པར་དགོངས་པས་རེད།
ཞབས་ཞུ་བ་ཚོས་དོགས་པ་ཟོས་ཡོང་སྙམ་ནས་ལྕང་གསེབ་ཤར་དུ་གྱོན་
གོས་ལེན་དུའང་འགྲོ་མ་ཐུབ་པར། ལམ་བར་ནས་གྱོན་ཆེད་སྟོད་གོས་སྤུ་ཡོད་པ་དེ་
ལེན་པར་བུ་མོ་ལོ་ཆུང་ཞིག་མངགས་ཀྱང༌། ནོར་གླིང་གཞུང་སྒོ་ལས་ཁོ་མོ་ཕྱིར་
བསྐྱོད་དགོས་དོན་སོགས་འདྲི་རྩད་མང་པོ་བྱས་ནས་ཕྱིར་སློག་བཏང་འདུག ང་ཚོ་
མ་ཐོན་གོང་གི་ཉིན་གཉིས་སྔོན་ལ། ང་ཚོའི་ཞོན་རྟ་དང་། ར་མ་སྒང་ལ་ལུད་ལེན་དུ་
བཏང་བའི་དྲེལ་དང་བཅས་མཛོད་གཉེར་ལགས་མཉམ་དུ་ཕེབས།
སྡེ་ཁག་དང་པོ་དེ་ནོར་བུ་གླིང་ཁ་ནས་ཚེས་བཅུ་དགུ་ཉིན་ཐོན་པ་དང༌།
སྐབས་དེར། ང་དང་བུ་མོ་གཉིས་ནས་དམག་ཆས་གྱོན་པ་དང་། ངས་ནི་བུ་མོའི་
མག་པའི་སྟོད་གོས་སྤུ་ཡོད་ཅིག་གཡར་ནས་གྱོན་པས་སྐྱེས་པ་ཞིག་དང་འདྲ། དེ་
བཞིན་ང་ཚོས་སྐྱེས་པའི་ལྷམ་ཡུ་རིང་དེ་འདྲ་གྱོན་ཡོད་པ་དེར་འདམ་བག་བྱུག་ནས
རྙིང་པའི་བཟོ་ལྟ་ཐོན་པར་བྱས། ཐ་ན་ངའི་ཞྭ་མོ་ཡང་ཞབས་ཞུ་བའི་ས་ནས་གཡར་
ནས་གྱོན་དགོས་བྱུང་། ངའི་དཔུང་པར་རྩེད་ཆས་ཀྱི་མེ་མདའ་ཞིག་འཁུར་ཡོད་
པས་ཉིན་མོ་ཡིན་ན་ཁྱད་མཚར་པོ་ཞིག་ཡོད་རུང༌། མཚན་མོར་སུས་ཀྱང་དོ་སྣང་
སྤྲོད་མི་ཐུབ། ངའི་བུ་མོས་ཀྱང་ཕོ་ཆས་སྤྲས་པ་དང༌། བུས་དམག་མིའི་ཆས་གོས་
གྱོན། ཚེས་བཅོ་བརྒྱད་ཀྱི་དགོང་མོའི་མཚན་གང་རིང་ཁོང་ལ་ལམ་བར་ནས་གྱོན་
རྒྱུའི་སྤུ་ཡོད་སྟོད་གོས་ཤིག་བཙེམ་ནས་བསྡད་པ་ཡིན།
ཆུ་ཚོད་བརྒྱད་དང་སྐར་མ་བཞི་བཅུ་ཞེ་ལྔར་ང་ཚོ་གཞུང་སྒོའི་ཟུར་ནས་ཐོན།
སྐབས་དེར་༸གོང་ས་མཆོག་ཀྱང་དམག་ཆས་བཞེས་ནས་ཡོངས་འཛིན་རྣམ་པ་
གཉིས་དང༌། དེ་བཞིན་བཀའ་ཤག་རྣམ་པ་བཅས་སྐར་མ་བཅོ་ལྔ་ཙམ་གྱི་རྗེས་ལ་
ཕེབས། [༸གོང་ས་མཆོག་ངའི་]བུ་མོའི་མག་པའི་སྐུ་སྲུང་ཡིན་མདོག་གིས་མཇུག་
དེར་ཕེབས། དུས་དེར་རྒྱ་དམག་གིས་མཐའ་བསྐོར་ནས་ཡོད་རུང༌། བླ་མ་དཀོན་
མཆོག་གི་ཐུགས་རྗེས་གཟིགས་ནས། མུན་པ་སྟུག་པོ་རུབ་ཡོད་རྐྱེན་ང་ཚོ་ཐོན་པ་
སུས་ཀྱང་ཤེས་རྟོགས་བྱུང་མ་སོང༌། དེ་ཡང་བླ་མ་དཀོན་མཆོག་གིས་ཁོང་ཚོའི་
དབང་པོ་ཚང་མའི་སྒོ་བསྡམ་ནས་ང་ཚོར་བདེན་པའི་མགོན་སྐྱབས་གནང་བ་དང་
གཉིས་སུ་མེད། གཞན་ཡང༌། ང་ཚོ་རྒྱ་མིའི་དམག་སྒར་བརྒྱུད་ནས་འགྲོ་དུས་ཁོང་
ཚོ་ད་དུང་ལས་ཁུངས་ནང་གློག་སྒྲོན་ཁྲ་ལམ་མེར་ཚོགས་འདུ་འཚོགས་བཞིན་
འདུག
ང་ཚོ་ཀོ་གྲུར་བསྡད་ནས་ལྷ་སའི་གཙང་ཆུར་བརྒལ་མཚམས་ཕར་ཕྱོགས་
དེར་༸གོང་ས་མཆོག་སོགས་ལ་ཕེབས་སྒུག་ཞུས་ནས་བསྡད། ང་ཚོར་མི་རྟ་སྟོང་
ཕྲག་གཅིག་ཙམ་ཡོད་པས་རྟས་རྡོ་ཧྲུག་སྒང་ལ་ཕྱིན་པའི་སྒྲ་ནི་འབྲུག་སྒྲ་ལྡིང་བ་
དང་འདྲ། ངས་བླ་མ་དཀོན་མཆོག་ལ་གསོལ་བ་སྨོན་ལམ་འདེབས་བཞིན་ཁོང་
ཚོའི་སྐད་ཅོར་ཆུང་དུ་གཏོང་དགོས་པའི་སྐྱབས་འཇུག་ཀྱང་ཞུས། བླ་མ་དཀོན
མཆོག་གིས་ཀྱང་དེ་ལྟར་གཟིགས་པ་གནང་ནས་མི་རྟའི་གོམ་སྒྲ་དང་རྨིག་སྒྲ་ཅི་
ཙམ་ཆེ་ནའང་རྒྱ་མིས་ཤེས་རྟོགས་བྱུང་མེད།
གཙང་པོ་བརྒལ་རྗེས་ལམ་བར་ནས་རྟའི་རྨིག་སྒྲ་དེ་རྒྱ་མིས་གོ་མི་ཡོང་ངམ་
སྙམ་ནས་ཞེད་སྣང་སྐྱེས་བྱུང་ཡང༌། ང་ཚོ་ཐོན་ནས་ཉིན་གསུམ་གྱི་རྗེས་ཏེ། ཚེས་ཉི་
ཤུ་རྩ་གཉིས་བར་རྒྱ་མིས་ཤེས་རྟོགས་བྱུང་མི་འདུག དེ་ཉིན་རྒྱ་མིས་ནོར་བུ་གླིང་
ཁར་མེ་སྒྱོགས་བརྒྱབ་ནས་བཙན་འཛུལ་གྱིས་སྔོག་བཤེར་བྱས་རྗེས་༸གོང་ས་
མཆོག་བཞུགས་མེད་པ་ཤེས་ཏེ། ཁོང་ཚོས་སྤྱན་གསལ་གླིང་ག་དང་སྐྱོར་མོ་ལུང༌།
དེ་བཞིན་འབྲས་སྤུངས་སོགས་ལའང་བསྔོག་བཤེར་བྱས་འདུག
ང་ཚོའི་ལས་ཀ་བྱེད་མཁན་ཞིག་བྲོས་བྱོལ་དུ་འབྱོར་སོང་བ་ཁོང་གིས་བརྗོད་
གསལ་ལྟར་ན། ང་ཚོ་ཐོན་རྗེས་ལྷ་ས་ནི་ཁྲག་གི་རྒྱ་མཚོ་འཁྱིལ་བ་དང༌། རོ་ཡི་རི་
བོ་བརྩིག་པའི་དམྱལ་ཁམས་ཤིག་དང་འདྲ་པོ་ཆགས་ཏེ་། མི་རོའི་སྒང་ལ་གོམ་པ་
སྤོས་ནས་ཡར་མར་འགྲོ་བསྐྱོད་བྱེད་དགོས་པ་དང་། ལྷ་ས་ནས་ལེ་དབར་འགའི
སར་མེ་མདའི་མདེའུ་སྟོང་ཕྲག་མང་པོ་ཟགས་འདུག་པ་མཐོང་བྱུང་ཟེར། བཀའ་
ཤག་གིས་དངོས་པོ་ཅི་ཡང་འཁྱེར་མ་ཡོང་ཞེས་བཀའ་ཕེབས་པ་ལྟར། ང་ཚོས་
ལམ་རྒྱགས་ཤིག་ཀྱང་འཁྱེར་ཡོང་མེད། བྲོས་བྱོལ་བ་གཞན་ཚོས་རྒྱུ་དངོས་མང་
པོ་མཉམ་འཁྱེར་བྱས་ཡོད་པ་དང་། ལམ་རྒྱགས་ཀྱང་འཁྱེར་འདུག ངས་དངོས་པོ་
གཅིག་རང་འཁྱེར་ཡོད་པ་ནི་བལ་གྱི་མལ་གཟན་དང་རྩམ་པ་ཉུང་ཙམ་ཞིག་ཡིན།
མལ་ཆས་དེས་ལམ་བར་གྱི་གྲང་ངར་མྱོང་མ་དགོས་པ་བྱུང་།
ང་ཚོ་ནམ་ཕྱེད་ལ་གཙང་པོ་བརྒལ་ནས་ཕྱི་ཉིན་སྔ་དྲོའི་ཆུ་ཚོད་དགུ་པ་བར་
མཚམས་མ་བཞག་པར་མགྱོགས་འགྲོས་ཀྱིས་ཐོན་བསྐྱོད་བྱས། ངས་ཕོ་ཆས་
སྤྲས་ཡོད་པས་ཁ་དཀྲིས་དང་མིག་ཤེལ་མེད་པ་དེས་འཁྱག་ཤི་ཐེབས་གྲབས་བྱས་
བྱུང་། ང་ཚོ་ལྕེ་བདེ་ཞོལ་ལ་སླེབས་དུས་ང་རང་ནི་ལུས་པོ་འཁྱག་པ་དང་། ངལ་
དུབ་བྱུང་བ་བཅས་ཀྱིས་རྐང་པ་ཧྲེངས་ནས་ཡར་ལ་ལངས་མི་ཐུབ་པ་ཆགས།
གཞན་ཡང༌། རླུང་འཚུབ་ཧ་ཅང་ཆེ་བས་ངོ་གདོང་ཐལ་བས་ཁེངས་བྱུང་བ་དེ་བདུན་
ཕྲག་གཅིག་ཙམ་གྱི་རྗེས་ལ་གཞི་ནས་བཀྲུ་རྒྱུ་ཙམ་བྱུང་། དེ་ལྟར་གྲང་རླུང་འགོག་
བྱེད་ཁ་དཀྲིས་སོགས་ཅི་ཡང་མེད་རྐྱེན་ངོ་གདོང་གི་པགས་པ་བཀོག་འོང་གི་འདུག
ལམ་བར་དུ་ཞབས་ཞུ་བ་དང་ཞིང་པ་ཚོས་བོད་ཀྱི་ལས་དབང་སྡུག་པོར་མིག་
ཆུ་གཏོང་བཞིན་སོ་སོར་གང་ཡོད་ཀྱི་བཟའ་བཏུང་རིགས་འཁྱེར་ཡོང་ནས་ང་ཚོར་
ཧ་ཅང་གིས་རོགས་རམ་གནང་། ཐ་ན་ལྷམ་དང་སྟོད་གོས་ཀྱང་སྐྱེལ་དུ་ཡོང་བ་
སོགས་དངོས་ནས་སེམས་འགུལ་ཐེབས་དགོས་པ་ཞིག་འདུག དེ་ལྟར་ང་ཚོ་སྡེ་
ཁག་དང་པོ་དེ་སྔོན་དུ་བསྐྱོད་པ་དང་། དེ་རྗེས་ཚོ་ཁག་གཉིས་པས་རྗེས་ཟིན་རྗེས་
སླར་ཡང་སྡེ་ཁག་དང་པོ་སྔོན་ལ་བསྐྱོད་པ་བཅས་སྡེ་ཁག་གཉིས་སུ་བྱས་ནས་
འགྲུལ་བཞུད་བྱས།
ང་ཚོར་སྲུང་སྐྱོབ་བྱེད་མཁན་བསྟན་སྲུང་དྭང་བླངས་དམག་མི་ཉིས་བརྒྱ་ཙམ་
མཉམ་དུ་ཡོད་ལ། ཁོང་ཚོའི་རོགས་སྐྱོར་མེད་ན། ང་ཚོ་ལམ་ནོར་མང་པོ་ཐེབས་
སྲིད། དེ་ཡང་ཐེངས་གཅིག་ལམ་འཛོལ་ཐེབས་ནས་བསྐྱར་ལོག་བྱེད་དགོས་
ཆགས་ཏེ་གནད་འགག་སྐབས་ཀྱི་དུས་ཚོད་མང་པོ་ཆུད་ཟོས་ཕྱིན། ཐེངས་ཤིག་ལ།
ང་ཚོས་རྟ་མང་པོ་ཞིག་རྒྱང་རིང་ནས་ཚུར་ཡོང་བ་རྒྱ་མི་རེད་སྙམ་སྟེ་ཞེད་སྣང་བྱུང་
ཡང་བསྟན་སྲུང་དམག་སྡེའི་དམག་མི་རེད་འདུག་པས་སེམས་ལྷོད་ལ་བབས།
ཁོང་ཚོར་༸གོང་ས་མཆོག་གང་མགྱོགས་ཆིབས་བསྒྱུར་བསྐྱང་གྲབས་ཡོད། ང་ཚོ་
ཉིན་གཅིག་གི་སྔོན་ལ་འགྲུལ་བཞུད་བྱས་ནས་ཡོང་སྐོར་འགྲེལ་བརྗོད་བྱས་པ་ཡིན།
ཁ་བ་བབས་པའི་ཉིན་ཞིག་གི་ཞོགས་པའི་ཆུ་ཚོད་བཅུ་པ་ཙམ་ལ་གནམ་གྲུ་
ཞིག་ང་ཚོའི་མགོ་ཐོག་ནས་འཕུར་བསྐྱོད་བྱས། དེ་ནི་ང་ཚོ་འཕྱོངས་རྒྱས་རྫོང་དུ་
སླེབས་དུས་རེད། གནམ་གྲུའི་སྐད་སྒྲ་ཐོས་པ་དང་དངངས་སྐྲག་ཆེན་པོ་ལངས་
ནས་ཚང་མ་རྟ་ལས་བབས་ཏེ་སར་ཉལ། སྐབས་དེར་བུ་མོས་ང་ལ་རྟའི་བྲང་ཁོག་
འོག་ལ་ཉལ་རོགས་ཞེས་སྐད་བརྒྱབ་བྱུང༌། རྗེས་ལ་གོ་ཐོས་བྱུང་གསལ་བྱས་ན།
གནམ་གྲུ་དེ་ནི་རྒྱ་གར་གཞུང་གིས་ང་ཚོར་ལྟ་རྟོག་ཆེད་བཏང་བ་རེད་ཟེར།
༸གོང་ས་མཆོག་ལ་མཇལ་ཁ་ཞུ་མཁན་མང་དྲགས་ནས་དུས་འགྱངས་བྱུང༌།
གཞན་ཡང་། ༸གོང་ས་མཆོག་ཆིབས་བསྒྱུར་བསྐྱངས་མ་ཐག་བོད་མི་མང་པོ་ཞིག་
ཀྱང་རྒྱ་གར་དུ་བཙན་བྱོལ་ལ་ཐོན། ང་ཚོ་མཚན་མོར་འགྲུལ་བཞུད་བྱས་རྐྱེན་མི་
མང་ཆེ་བས་ང་ཚོའི་སྐོར་ཤེས་རྟོགས་བྱུང་མེད། ང་ཚོ་སྲད་མདའ་ལ་སླེབས་དུས་ང་
རང་འཁྱག་དྲགས་ནས་ཡར་ལ་ལངས་མི་ཐུབ་པ་ལྟ་བུ་ཞིག་ཏུ་གྱུར། དེ་གའི་ཡུལ་
མི་ཚོས་ཁོང་ཚོའི་ནང་དུ་མགྲོན་བསུ་གནང་སོང་ཡང་འགྲོ་རྒྱུ་བྱུང་མ་སོང༌།
ང་ཚོ་ར་མ་སྒང་དང་སྲད་མདའ་བརྒྱུད་ནས་ལྕེ་བདེ་ཞོལ་ལ་འབྱོར། ས་
གནས་འདིའི་བུད་མེད་རྣམས་ནི་སྣམ་བུ་འཐག་ལས་ལ་ཧ་ཅང་མཁས་པར་བཤད།
སྐབས་དེར། ངས་ད་དུང་ཡང་ཕོ་ཆས་སྤྲས་བསྡད་ཡོད་པ་༸གོང་ས་མཆོག་གིས་
ང་རང་གཟིགས་མ་ཐག་བཞད་མོ་བཞད། ༸གོང་ས་མཆོག་གིས་ང་རང་ལ་དཀའ་
སྡུག་བྱུང་སོང་དགོངས་ནས་ཐུགས་ཁྲལ་གནང་རུང༌། [འགྲུལ་བཞུད]འདི་ནི་ང་ཚོ་
དཀའ་སྡུག་ལས་གཡོལ་བའི་ཐབས་བྱུས་ཡག་ཤོས་དེ་རེད། ང་ཚོར་སྡོད་གནས་
ངེས་གཏན་ཞིག་མེད་པས་མཚན་མོ་དེར་ས་གནས་དེའི་ཕག་ཚང་ཞིག་གི་སྟེང་ཁང་
དུ་ཉལ། ངས་ཉིན་ལྟར་ཕྱི་ཉིན་གྱི་འགྲུལ་བཞུད་ཆེད་དུ་བག་ལེབ་བཟོ་ཡི་ཡོད་ལ།
ང་ཚོས་རྩམ་པ་དང་ཐུག་པར་བརྟེན་ནས་ཡོང་།
དེ་ལྟར་ལྕེ་བདེ་ཞོལ་གྲོལ་རྗེས་རྒྱ་མི་དང་ཁ་ཐག་རིང་བས་སེམས་ལྷོད་འལ་
བབས། བསྟན་སྲུང་དྭང་བླངས་དམག་མི་རྣམས་སྔོན་ལ་ཕྱིན་ནས་རྒྱ་མི་རྗེས་ལ་
ཡོང་ན་གསོད་པ་དང་བཅས་ལམ་བར་ཉེན་ཁ་ཡོད་མེད་ལ་བརྟག་པ་རེད། ཡར་
འབྲོག་ཁྲ་ལ་ཞེས་པའི་གནས་དེའི་ལྷ་པ་མང་པོར་ལྷ་ཕེབས་ནས་རྒྱ་གར་དུ་བསྐྱོད་
པའི་ལམ་བར་དུ་ཉེན་ཁ་མེད་པའི་ལུང་བསྟན་ཡང་གནང་སོང་།

རྒྱ་གར་ནང་གནས་སྡོད།

རྒྱ་གར་གྱི་ས་མཚམས་མོན་རྟ་དབང་དུ་རྒྱ་གར་གྱི་གཞུང་ཞབས་པ་ཚོས་སྣེ་
ལེན་གཟབ་རྒྱས་གནང་ཞིང་། སྐབས་དེར། ངའི་བུ་རྒྱ་ལོ་དོན་གྲུབ་ལགས་བསྟན་
སྲུང་དྭང་བླངས་དམག་དང་འབྲེལ་ལམ་ཡོད་ལ། ཁོང་གིས་མ་གཏོགས་སུས་ཀྱང་
ང་ཚོ་བྲོས་བྱོལ་དུ་ཡོང་གི་ཡོད་པ་ཤེས་མཁན་མེད། རྟ་དབང་གི་རྒྱ་གར་ལས་བྱེད་
པ་ཚོས་རྒྱ་སྐད་ཏོག་ཙམ་རྒྱག་ཤེས་པས་ངས་བཟོས་པའི་བག་ལེབ་སྤྲད་པ་ཞིམ་པོ་
འདུག་ཅེས་ཡང་ཡང་ཤོད་ཀྱི་འདུག ང་ཚོ་རྟ་དབང་ལ་ཉིན་གསུམ་བསྡད་རྗེས་
འབུམ་སྡེ་ལ་རུ་འབྱོར། དེ་ནས་ཏི་ཛུ་པུར་ལ་ཐོན་པས་ནོར་བུ་[ལྟག་མཚེར་རིན་པོ་
ཆེ་ཐུབ་བསྟན་འཇིགས་མེད་ནོར་བུ]དང༌། རྒྱ་ལོ་དོན་གྲུབ། དེ་བཞིན་དེའི་སྐབས་
ཀྱི་རྒྱ་གར་སྲིད་འཛིན་ནེ་ཧ་རུ་དང་བཅས་གཞུང་གི་ལས་བྱེད་པ་ཚོ་དང་མཇལ་
འཕྲད་བྱུང་བར་མ་ཟད། གོང་ས་མཆོག་གིས་དེ་རུ་གསུང་ཆོས་ཀྱང་གནང་བ་རེད།
དེ་ནས་ཤི་ལི་གུ་རི་ལ་ཕྱིན་པར་དེ་ཁུལ་སྡོད་མཁན་བོད་མི་མང་པོས་བསུ་མ་གནང་
སོང༌། སྐབས་དེར་ངའི་བུ་མོ་དང་ཚ་བོ་ཚ་མོ་སོགས་དང་འཕྲད། མིག་ཆུ་ཤོར་བ་
ལས་སྐད་ཆ་ཚིག་གཅིག་ཀྱང་བཤད་མི་ཐུབ་པ་ཞིག་ཆགས་བྱུང༌།
མ་སུ་རི་ལ་སླེབས་རྗེས། རྒྱ་གར་གཞུང་གིས་བདེ་སྲུང་ཆེད་དུ་སྐུ་སྲུང་མི་སྣ་
དང་དམག་མི་མངགས་པ་བཅས་སྣེ་ལེན་གཟབ་རྒྱས་གནང་བས་སྲོག་ཉེན་ལས་
ཡོངས་སུ་ཐར། རྒྱ་གར་གཞུང་གིས་དགོས་མཁོ་གང་ཡོད་གནང་བ་སོགས་ཀྱི་དྲིན་
ཆེན་པོས་བསྐྱངས། རྒྱ་མི་དང་རྒྱང་གྲགས་མང་པོས་རིང་དུ་ཆོད་པས་འདས་པའི་
ལོ་ཤས་རིང་ལྷ་སར་ཡོད་སྐབས་ལྟར་རང་ཉིད་ལ་དཀའ་ངལ་སྤྲོད་མཁན་མེད་པར་
ཞི་བདེར་ལོངས་སུ་སྤྱོད་པའི་སྐལ་བ་དང་ལྡན་པར་གྱུར། ང་ཚོ་ལྡུམ་རྭ་ཆེན་པོའི་
ནང་སྤྲོ་འཆམ་ལ་ཕྱིན་ཅིང་གློག་བརྙན་ལ་བལྟས་པ་དང་། སྐབས་དེར་ཟ་ཁང་ནང་
འཚིག་ཇ་འཐུང་རྒྱུ་ནི་ང་རང་དགའ་མོས་ཆེ་ཤོས་དང༌། དེ་ནི་ལྷ་ས་ནས་འཐུང་མྱོང་
མེད། འོན་ཀྱང་། མིས་འདྲུད་འཕྲུལ་འཁོར་ནི་མིས་འདྲུད་དགོས་པས་ང་རང་དེར་
བསྡད་ནས་འགྲོ་རྒྱུར་དགའ་པོ་མེད། ས་གནས་དེར་སྡོད་མཁན་བོད་པ་མང་། ང་
ཚོ་དེར་ལོ་གཅིག་ཙམ་རིང་བསྡད།202 དུས་སྐབས་དེར། ྋགོང་ས་མཆོག་གིས་
གསར་འགོད་ཚོགས་འདུ་བསྐངས་ནས་མི་དམངས་ཚོར་བོད་ཀྱི་གནས་སྟངས་
འགྲེལ་བརྗོད་གནང༌།
ང་ཚོ་རྡ་རམ་ས་ལར་གནས་སྤོ་སནས་སཝ་ཨ་ཤི་རམ་(Swargar
shram)ཟེར་བའི་ཁང་པ་ཐིགས་པ་མང་པོ་རྒྱག་ས་དེར་བསྡད། ང་རང་རྒྱ་ནག་ཏུ་
ཡོད་དུས་གློག་པར་ཞིག་བརྒྱབ་པའི་སྐབས་དེར་ཤེས་གསལ་ལ་མིད་པའི་ནང་ཤ
རྡོག་ཅིག་སྐྱེས་ཡོད་པར་བཤད། མ་ཟད་དེ་གཤག་བཅོས་བྱེད་དགོས་པར་བཤད་
བྱུང་རུང༌། ང་རང་ལོ་ན་མཐོ་བས་ཁོང་ཚོས་གཤག་བཅོས་བྱས་མ་སོང་། གཞན་
མིད་པའི་ནང་མི་བདེ་བ་གང་ཡང་མེད་པས་ང་རང་དེ་ཙམ་ཡིད་ཆེས་མ་བྱུང་། ང་
ལྷ་སར་ཕྱིར་ལོག་ནས་རྒྱ་མིའི་སར་དགོང་ཟས་ཤིག་ལ་སོང་བ་དེ་སྐབས་གློ་བུར་
དུ་མིད་པ་མི་བདེ་བ་ཞིག་ཆགས། དུས་དེ་ནས་བཟུང་མིད་པར་དཀའ་ངལ་འཕར་
མ་ཞིག་འཕྲད། དེ་བཞིན་མ་སུ་རིར་སྡོད་རྒྱུན་རིང་དེར་བཟའ་བཏུང་བྱེད་པར་དཀའ་
ངལ་ཆེན་པོ་འཕྲད། རྡ་རམ་ས་ལར་གནས་སྤོས་བྱས་རྗེས་ངའི་མིད་པའི་དཀའ་
ངལ་དེ་ཇེ་སྡུག་ཏུ་སོང༌།
མཐའ་མ་དེར། ༸གོང་ས་མཆོག་གིས་ཕྱི་རྒྱལ་དུ་སྨན་གཏུགས་ལ་འགྲོ་
དགོས་པའི་བཀའ་སློབ་གནང་རུང༌། གཤགས་བཅོས་བྱས་ན་ཤི་ཡི་རེད་བསམ་སྟེ་
འགྲོ་འདོད་མ་བྱུང་། ངའི་བུ་ནོར་བུའི་རོགས་རམ་ལ་བརྟེན་ནས་ངེད་གཉིས་ཀ་ལི་
ཀ་ཏར་སྨན་གཏུགས་བྱེད་པར་ཕྱིན། རྒྱ་ནག་ནས་སྨན་པས་བཤད་པ་བཞིན་ནད་
གཞི་དེ་ངོས་ཟིན་པ་དང་། དེ་ནས་ཀྱང་གཤག་བཅོས་བྱེད་དགོས་པར་ཤོད་ཀྱི་
འདུག གཞན་དབྱིན་ཇིའི་སྨན་པ་ཞིག་གིས་ང་རང་དབྱིན་ཡུལ་དུ་ཕྱིན་ན་ཁོང་གིས་
གཤག་བཅོས་གནང་ཐུབ་ཟེར། དེ་ཡང་ཁོང་གིས་ངའི་མིད་པའི་ནད་གཞི་དེ་ནི་མི་
སྟོང་གི་ནང་དུ་གཅིག་ཙམ་ལ་མ་གཏོགས་འབྱུང་དཀོན་པའི་ནད་ཅིག་ཡིན་སྐོར་
ལབ་བྱུང༌། དེར་བརྟེན། ང་ཚོ་ཕྱིར་ལོག་ནས་རྡ་རམ་ས་ལར་ྋགོང་ས་མཆོག་ལ་
དགོངས་སྐོར་ཞུས། ལམ་བར་ནས་རླངས་འཁོར་གྱི་འཁོར་ལོ་བརྡོལ་ནས་དོན་
རྐྱེན་བྱུང་སྟེ་ང་ལ་རྨས་སྐྱོན་ཕོག་ཅིང་། ཆུ་ཚོད་ཕྱེད་ཀ་ཙམ་ལ་དྲན་མེད་དུ་བརྒྱལ་
འགྲོ་བ་དེ་འདྲའང་བྱུང༌།
དེ་འདྲའི་རྐྱེན་ངན་ཞིག་བྱུང་དུས་ང་རང་ནི་ཕྲུ་གུ་ཞིག་དང་འདྲ་བར་ནད་
གཡོག་མེད་ན་ཟ་མ་ཟ་རྒྱུ་དང་གྱོན་ཆས་གྱོན་རྒྱུར་ཡང་དཀའ་ངལ་འདུག དེ་ལྟར་
ཉིན་བཅུའི་རྗེས་ལ་ངའི་བུ་ནོར་བུ་དང་ཕྲེང་རིང་ལྕམ་སྐུས་ཕྱག་རོགས་གནང་
ནས་དབྱིན་ཡུལ་དུ་ཐོན། ཁོང་མོ་[ཕྲེང་རིང་རིན་ཆེན་སྒྲོལ་མ་]ནི་ངའི་སྐད་སྒྱུར་བྱེད་
དུ་ཕེབས་ཤིང༌། དེར་འབྱོར་མ་ཐག་སྨན་ཁང་དུ་ཕྱིན། ཉིན་བཅུའི་རིང་བསྡད་པའི་
རིང་རྐྱེན་ངན་ལས་བྱུང་བའི་རྨ་ཁ་དག་ལ་སྨན་བཅོས་བྱས། དེ་ནས་མིད་པའི་ནད་
གཞི་དེ་གཤག་བཅོས་བྱས་ཏེ་བདུན་ཕྲག་གཅིག་གི་མཚམས་ནས་སྨན་ཁང་ལས་
ཕྱིར་ཐོན་པ་དང་། བུ་ནོར་བུ་ནི་ང་ཚོ་དབྱིན་ཡུལ་དུ་སླེབས་ནས་ཉིན་བཅུ་འགྲོ་
སྐབས་ཕྱིར་ལོག་བྱས།
ལྕམ་སྐུ་གྷོལ་གྲི་(Gould)ཡི་སྐུ་ཟླ་ནི་དེ་སྔ་ལྷ་སར་བཅའ་བཞུགས་དབྱིན་ཇིའི་
དོན་གཅོད་ཡིན། [ཨིང་ལན་ནས་བསྡད་པའི་]དུས་ཡུན་དེའི་རིང་གཟིགས་སྐྱོང་
ཡག་པོ་གནང་བྱུང༌། ཁོང་མོ་རྟག་པར་ང་ལ་གཟིགས་པར་ཕེབས་པ་དང་འཆམ་
འཆམ་ལ་འཁྲིད་གནང་གི་ཡོད། ང་དང་ཕྲེང་རིང་ལྕམ་སྐུ་གཉིས་གཙང་འགྲམ་ཞིག་
གི་མགྲོན་ཁང་ནང་ཟླ་ངོ་གསུམ་རིང་བསྡད། ཁོང་མོས་ང་ལ་གཟིགས་སྐྱོང་ཡག་པོ་
གནང་བྱུང་རུང༌། ཁོང་ལ་ཏན་ཏན་སྐུ་ངལ་བྱུང་ཡོད་སྲིད། སྐབས་རེར། ང་རང་
བོད་ཟས་ཟ་འདོད་ཀྱིས་མཚན་ལ་གཉིད་སད་པ་ན། ཁོང་མོས་མགྲོན་ཁང་གི་ཐབ་
ཚང་ནང་ཟ་མ་བཟོ་ཡི་ཡོད་པ་དང་། གང་ལྟར། བསམ་བཞིན་མ་ཡིན་པའི་ནོར་
འཁྲུལ་ཐེངས་འགའ་ཤོར་བའི་རྗེས་དེར་ཁོང་མོ་ཟས་རིགས་ཡག་པོ་བཟོ་ཤེས་པ་
ཞིག་ཆགས། རླངས་རྫས་ཀྱི་ཐབ་དེ་འདྲ་བོད་ནས་མཐོང་མྱོང་མེད་ཙང་ཧང་སངས་
བྱུང༌། མགྲོན་ཁང་གི་ལས་བྱེད་ཚོས་ཁོང་ཚོའི་ནང་མི་ནང་བཞིན་ལྟ་སྐྱོང་གནང་བ་
དང༌། སྐབས་རེར་ང་ཚོས་བོད་ཟས་བཟོས་ནས་སྤྲོད་ཀྱི་ཡོད་པར་ཁོང་ཚོས་དགའ་
པོ་བྱེད་ཀྱི་འདུག
ཉིན་ཞིག་ཉེན་རྟོག་པ་འགའ་ང་ཚོར་བལྟ་རུ་སླེབས་ནས་རྐུན་མ་འཚོལ་དུ་
ཡོང་བ་ཡིན་ཟེར། ཕྲེང་རིང་ལྕམ་སྐུ་ལགས་ཞེད་ནས་ཁོང་གིས་ང་ཚོའི་ལག་ཁུག་
ཚང་མ་ཉལ་ཁྲིའི་འོག་ལ་གཡུགས་སོང་བས། ངས་ཁོང་ལ། གལ་སྲིད་རྐུན་མ་
ཞིག་སླེབས་ན་ཉལ་ཁྲིའི་འོག་གི་ལག་ཁུག་རྣམས་དང་པོར་མཐོང་གི་རེད་ཅེས་ལབ་
པ་ཡིན། ཟླ་ངོ་གསུམ་ཙམ་གྱི་རྗེས་དེར་རང་གི་ཁང་ཁྱིམ་ནང་བཞིན་སྡོད་སའི་
གཙང་འགྲམ་གྱི་མགྲོན་ཁང་དེ་བཞག་ནས་འགྲོ་དུས་སེམས་སྐྱོ་པོ་ཞིག་བྱུང་། རྒྱ་
ལོ་དོན་གྲུབ་དང་ཁོང་གི་སྐུ་ཟླ་གཉིས་སྐབས་དེར་ང་ལ་བལྟ་རུ་སླེབས་ནས་ཨ་རི་
དང༌། འཇར་པན། ཧོང་ཀོང་བཅས་ལ་ལྟ་སྐོར་དུ་འཁྲིད་བྱུང༌། ང་ཚོ་ཨ་རིར་སླེབས་
དུས་ངའི་ཨ་མ་ལགས་དགོངས་པ་རྫོགས་པའི་གནས་ཚུལ་གོ་ཐོས་བྱུང༌། ཕྱིར་རྒྱ་
གར་དུ་འབྱོར་བའི་བར་དུ་ཟླ་ངོ་བཞི་དང་ཕྱེད་ཀ་འགོར་བ་དང༌། ང་ཚོ་ནིའུ་ཡོག་
གྲོང་ཁྱེར་ནས་བདུན་གསུམ་རིང་བསྡད་རྗེས་ཝ་ཤིང་ཊོན་དང་སན་ཧྥུ་རན་སི་ཁོ་
བཅས་ལ་ཕྱིན།
ང་ཚོ་རྡ་སར་སླེབས་དུས། ངའི་བུ་མོ་[ ཚེ་རིང་སྒྲོལ་མ]ནད་གཞི་དྲག་པོས་
མནར་འདུག་ཅིང༌། ཁོང་མོས་རྡ་ས་བོད་ཕྲུག་ཁྱིམ་སྡེར་གཟིགས་སྐྱོང་གི་ལས་
འགན་འཁུར་བཞིན་ཡོད། དེ་ཡང་ཁོང་མོའི་ནད་གཞི་དེ་ལོ་གཉིས་གོང་སྟེ། ང་རང་
དབྱིན་ཡུལ་དུ་མ་སོང་གོང་ལ་ཕོག་པ་ཞིག་རེད། ཐོག་མར་ང་ཚོ་སུས་ཀྱང་སྐྲན་
ནད་ཡིན་པ་ཡིད་ལ་འཁོར་མེད་མོད། རྟག་པར་ཁོག་པའི་ནང་ཟུག་གཟེར་ཆེན་པོ་
ལངས་པ་ཞིག་རེད། ཁོང་མོ་སྨན་བཅོས་ཆེད་ཀ་ལི་ཀ་ཏ་རུ་ཟླ་གཉིས་རིང་བསྡད་
པ་དེ་སྐབས་ང་རང་ཡང་མཉམ་དུ་ཕྱིན། མཐའ་མཇུག་དེར་དབྱིན་ཡུལ་དུ་སྨན་
བཅོས་ལ་བསྐྱོད་པ་རེད།
དབྱིན་ཡུལ་དུ་སླེབས་ནས་ཉིན་བཅུའི་མཚམས་སྨན་ཁང་ནང་གྲོངས་ཤིང༌།
ཁོང་མོ་གྲོངས་པའི་དགོང་མོ་དེར་ང་ལ་རྨི་ལམ་ཡ་མཚན་ཞིག་བཏང་བྱུང༌། དེ་ཡང་
རྨི་ལམ་ནང་། རྡ་རམ་ས་ལར་ཡོད་པའི་ང་ཚོའི་སྡོད་གནས་ཀྱི་སྒོ་འགྲམ་དེར་སྤྲང་
པོ་འགས་བོད་ཆས་སྐེ་རགས་མ་བཅིངས་པར་ལྷུག་ལྷུག་གྱོན་པ་དང༌། དེའི་དཀྱིལ་
དེར་ངའི་བུ་མོ་འདུག་ལ་ཁོ་ཚོ་དང་མཉམ་དུ་ཟ་མ་བཟའ་བཞིན་འདུག་པས། ང་རང་
རླུང་ལངས་ནས་ཁོང་མོར། དེར་ཅི་བྱེད་ཀྱི་ཡོད་དམ་ཞེས་ལབ་ཤོར་བ་དང་གཉིད་
ཏོག་ཙམ་སད་པ་ལྟར་བྱུང༌། དེ་ནས་བསྐྱར་དུ་རྨི་ལམ་རྨིས་བྱུང་བར། ཁོང་མོས་
གྱོན་གོས་སྔོན་པོ་ཞིག་ལུས་ལ་ལྷུག་པར་དཀྲིས་ནས་བསྡད་འདུག དེ་ནི་ཁོང་མོ་
གྲོངས་ཚར་བའི་སྔ་ལྟས་སུ་བྱུང་བ་རེད་འདུག
ཁོང་མོ་གྲོངས་ནས་ཆུ་ཚོད་གསུམ་ཙམ་ཕྱིན་རྗེས་ང་ཚོར་ཏར་འཕྲིན་ཞིག་
འབྱོར་བྱུང་། མག་པ་དབྱིན་ཡུལ་ནས་ཕྱིར་འཁོར་མཚམས་ངས་ཁོང་མོ་གྲོངས་
དུས་གྱོན་ཆས་ཅི་ཞིག་གྱོན་ཡོད་མེད་སྐད་ཆ་དྲིས་པར། ཁོང་གིས་གྲོངས་ཁར་དར་
གོས་སྔོན་པོ་ཞིག་ལྷུག་པར་གཡོགས་པ་ཡིན་ཟེར། དེ་ལྟར་ཁོང་མོ་དུར་འཇུག་ཀྱང་
ཡུལ་དེ་རང་དུ་བྱས་པ་དང་ང་ཚོས་སྨོན་ལམ་གསུང་འདོན་བྱས་ནས་འདས་མཆོད་
བསྒྲུབས་པ་ཡིན། །།།